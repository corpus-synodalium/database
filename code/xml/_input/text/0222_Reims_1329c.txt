Proemium. 
Guillelmus permissione divina Remensis archiepiscopos, omnibus abbatibus, decanis, presbyteris, caeterisque personis ecclesiasticis quae ad nostram sanctam synodum venire consueverunt et tenentur, salutem in Domino.
Cum praecepta synodalia tam a nobis quam praedecessoribus nostris composita, sive promulgata, sint adeo inordinata, quod, cum aliquis requisitus est in dicta synodo de aliquo decreto praeceptorum praedictorum legendo, vix invenire illud possit; volumus et ordinamus, ne ignorantes super hoc amplius se excusent, cum de legendo ea fuerint requisiti, quod praecepta, statuta, decretales, et constitutiones praesenti libello contentae, quae sub certis titulis situari commode non possunt, sub certis locis infra scriptis sitnentnr, ut ille qui fuerit requisitus de legendo possit petere a nobis: in quo loco et quod praeceptum vultis quod legam? 
Tunc dicemus ei: legatis in tertio loco, vel in quarto, aut sexto, et legatis primum praeceptum illius loci, vel secundum, aut tertium; et sic de singulis locis et praeceptis infra scriptis. 
Et notandum est quod in quolibet loco septem praecepta, decretales, sive constitutiones, quas quantum ad istum libellum vocamus praecepta, continentur duntaxat: quia quasi omnia praecepta praedicta a septem libris decretalium extrahuntur. 
Verum, quia dicta praecepta in sancta synodo debent legi, ordinem synodi praeponimus, qui talis est:
In primis sciendum est quod abbates totius dioecesis Remensis, albis induti, et capis sericis, cum baculis pastoralibus, et albis mitris non auritizatis, in altis cathedris chori ecclesiae Remensis, decani rurales in secundis, in albis et stolis ac manipulis, presbyteri vero, curati et capellani qui ad dictam synodum venire tenentur, in pavimento circiter nostram cathedram, quae situari debet in medio dicti chori, antequam synodum intremus, venire jejuni tenentur; illi videlicet de magno archidiaconatu ad dextram, et alii de parvo archidiaconatu ad sinistram partem. 
Quibus sic ordinatis, nos in dicenti habitu archiepiscopali ad tam nobile ministerium peragendum, devote debemus incipere istum hymnum, Creator spiritus, etc.
Quo hymno cantato, dicere debemus orationes consuetas; quibus orationibus impletis, succentor vel alius quem eligere voluerimus, dicere debet evangelium, Ego sum pastor bonus. 
Post evangelium, dicere debemus hanc orationem Assumus.
Deinde proponi debet sermo Dei; quo sermone finito, omnes laici exire debent choro, et omnes alii quicumque ad dictam synodum venire non tenentur, sub poena excommunicationis, quam in non obedientes ferre possumus velimus. 
Quibus laicis et aliis sic expulsis, segretarius nostrae curiae Remensis, vel alius cui hoc committere voluerimus, vocare debet alta voce abbates et abbatissas, decanos, et caeteras notabiles personas magni archidiaconatus, et postea parvi archidiaconatus; et si quis defuerit non excusatus canonice, ipsum excommunicare possumus, et punire, et reputare contumacem. 
Postea gratiae revocantur, si volumus. 
Deinde legunt presbyteri praecepta synodalia, qui per nos super hoc requiruntur, ut audiamus quoniam illa sciunt, et ut per nos ignorantes corrigantur. 
Postea nos recommendare possumus fabricas ecclesiarum, et fratres, et tres missas a sacerdotibus petere, postmodum legere litteram populis de impedimento jurisdictionis curiae Remensis, et fit exeeutio dictae litterae per officialem curiae nostrae, et officialem curiae archidiaconatus; deinde decanus christianitatis Remensis debet exponere temporale; et postea legere possumus Te Deum laudamus; quo finito dicere debemus ultimas orationes. 
Tunc dicta synodus sic finitur. 
Visis igitur praemissis notabilibus, restat indicare dicta praecepta synodalia, et loca in quibus, ut praefertur, siluantur.
(A) Primus Locus.
(A1) Praeceptum.
Ut presbyteri habeant praecepta synodalia.
Nos Guillermus permissione divine Remensis archiepiscopus, monemus primo, secundo, et tertio omnes subditos nostros, qui ad nostram synodum venire tenentur, ut nostra praecepta synodalia ac provincialia, in quantum ad ipsos et quemlibet eorum spectat vel pertinet, recipiant, prout decet, et ea quae in eis continentur adimpleant diligenter, sub poenis in ipsis contentis.
Praecipimus et statuimus quod omnes decani nostrae civitatis et dioecesis habeant copiam omnium praeceptorum et statutorum nostrorum, et praedecessorum nostrorum, tam conciliorum quam synodalium, in praesenti libro contentorum, et copiam eorum tradant presbyteris suorum decanatuum, sumptibus dictorum presbyterorum, et omnibus aliis quorum interest, et quilibet decanus in suis Kalendis singulos presbyteros sui decanatus examinet diligenter quomodo dicta praecepta sciunt et intelligunt, ita quod de ipsis convenienter sciant nobis respondere, cum ad synodum venerint, et super hoc fuerint requisiti; et hoc praecipimus tam decanis quam presbyteris sub poena decem librarum parisiensium nobis solvendorum, in quibus inobedientes ex nunc prout ex tunc condemnamus; et in viginti solidis, nobis et decanis praedictis, presbyteros qui ad dictas Kalendas non venerint ut tenentur, nisi ex causa canonica fuerint excusati; statuentes quod praesentes in Kalendis tertiam pariem viginti solidorum habeant ad potandum.
(A2) Praeceptum.
Ut presbyteri exponant laicis praecepta synodalia quae ipsos laicos tangunt. 
Omnibus presbyteris parochialium ecclesiarum ac eorum capellanis praecipimus, ut ipsi signent illa praecepta quae tangunt laicos, et illa dicant et exponant laicis in gallico; ad minus duo vel tria qualibet die dominica, ne dicti laici ignorantiam praetendere possint de contentis in eisdem; et hoc praecipimus sub poena decem librarum parisiensium.
(A3) Praeceptum.
Nomina decanatuum a notario nominandorum. 
Statuimus quod omnes decani civitatis et dioecesis Remensis, quantumcumque maneant in aliis locis vel parochiis, vocentur de caetero iis nominibus quae sequuntur, videlicet: decanus christianitatis Remensis, decanus de Montana, decanus de Hermondivilla, decanus de Lavanna, decanus de Sancti Germani monte, decanus de Alneto, decanus de Rumigni in Therasca, decanas de Maceriis, decanus de Justinis, decanus de Mozomo, decanus de Duiio, decanus de Grandiprato, decanos de Sarnaco in Dormesio decanus de Castalari, decanos de Attigniaco, decanus de Betignivilia, decanus de Vidula, et decanus de Sparnaco; et quod quilibet decanus nomen sui decanatus a notario in suo sigillo poni faciat, et eo utatur in suis litteris sub poena superius immediate nominata.
(A4) Praeceptum.
Ut decani et presbyteri poni faciant impressiones sigillorum suorum ad registrum propter falsitates evitandas. 
Saepe contingit quod decani et curati, seu eorum capellani Remensis dioecesis, nobis ac officialibus nostris rescribunt sub sigillis ignotis, de quibus aliquando propter eorum incertitudinem non immerito dubitatur utrum vera sint sigilla eorum; et sub praetextu incertitudinis hujusmodi falsitates aliquando committuntur. 
Propter quod statuimus ut dictidecani et presbyteri impressiones sigillorum suorum decanatuum et parochiarum apponi faciant et procurent in tabulis registri nostrae curiae Remensis, ut si de caetero aliquod dubium super rescriptionibus suis occurrerit, per inspectionem impressionum dictorum sigillorum valeat manifestius veritas declarari; et hoc sub poena decem librarum parisiensium, in quibus quoslibet inobedientes condemnamus.
(A5) Praeceptum.
Ut presbyteri veniant ad synodum, et intrent jejuni, in decenti habitu, et quaerant honesta hospitia.
Districte praecipimus ut omnues presbyteri et alii curas animarum habentes, aliaeqne personae ecclesiasticae, quae ad nostram synodum venire tenentur, veniant ad diotam synodum statutis temporibus, nisi per nos fuerit dicta synodus prorogata, et eundo et reveniendo honeste vivant, et honesta quaerant hospitia, ne scandala oriantur per ipsos in populo, jejunique intrent synodum cum honestis et decentibus vestimentis, ut magna devotione ea quae in sancta synodo fuerint praedicata vel statuta retinere valeant et etiam adimplere. 
Si vero quis aliqua infirmitate vel inevitabili necessitate impeditus, ad dictam synodum venire nequiverit, loco sui aliquem capellanum, vel clericum, aut aliam personam sufficientem mittat, quae decano sui decanatus se repraesentet pro ipso excusando modo debito, et ea quae in dicta synodo fuerint ordinata sibi valeat reportare.
(A6) Praeceptum.
Ut presbyteri exhibeant honorem sacramentis et doceant alios super hoc; et plura alia documenta utilia in isto praecepto continentur. 
Presbyteris et clericis praecipimus maximum honorem deferre ecclesiasticis sacramentis, et ut hoc faciant laici pei ipsos saepius exhortentur, et maxime sacratissimo corpori Domini nostri Jesu Christi, et quicumque viderint illud deferri infirmis statim genua flectant, et illud adorent quousque transierit, et honorent quantum potuerint; quare omnibus qui presbyterum deferentem corpus Domini ad infirmos associabunt, maxime de nocte cum luminari decenti, eundo et redeundo, decem dies ex injunctis sibi poenitentiis misericorditer relaxamus.
Altaribus etiam sacris honor et reverentia debita exhibeatur. 
Linteamina altaris et maxime corporalia saepe abluantur, ob reverentiam et praesentiam Domini nostri Jesu Christi et totius curiae coelestis quae cum eo praesens adest quoties divina mysteria in ecclesia celebrantur. 
Panis ad celebrandum ultra duos menses, vel tres ad plus, nullatenus custodiatur; sed de novo pane saepe, prout fieri poterit, procuretur. 
Nec vinum usque ad crastinum in ampulis custodiatur, sed saepe de novo et recenti, si fieri potest, ministretur. 
Ultra octo dies, sub poena canonica, corpus Christi pro infirmis reservatum non servetur, sed post missam, immediate post receptionem corporis et sanguinis presbyter qui celebrat, ante post-communionem, corpus Christi pro infirmis reservatum capiat et comedat reverenter, licet plures sint hostiae; et incontinenti tot hostias quas in missa consecraverit, sive plures, reponat in pisside, et reportet ad sacrarium ubi consuetum est reservari lumine praecedente; ibique includatur cum clave, quam nullus habeat nisi presbyter qui in ecclesia ministrat sacramenta. 
Idemque fieri volumus de clave sub qua sanctum chrisma oleumque infirmorum reponuntur. 
Caveant insuper sacerdotes, et maxime curati, quod omnia vasa et caetera quaecumque ad divinum cultum spectantia munda teneant et decorata, quantumcumque potuerint, ut a populo in majori devotione habeantur, et hoc sub poena decem librarum. 
Ipsis praecipimus et mandamus ubicumque deferatur corpus Christi semper praecedat cereus ardens vel candela. 
Nullus sacerdos duas missas eadem die praesumat celebrare, nisi necessitate compulsus; et antequam celebret, dicat matutinum diei et beatae Mariae, cum prima utriusque ad minus; et semper; si fieri potest, contritus et confessus. 
Semper clericus, deserviens ad altare, dum divina celebrantur, induatur supercilio, et tonsuram habeat clericalem. 
Nullus sacerdos tergat manus suas post ablutiones cum linteaminibus altaris vel cortinis, quia indecens est et absurdum; sed semper duo habeat vel plura manutergia circa altare ad tergendum vel desiccandum manus lotas, unum videlicet ante consecrationem et aliud post communionem, quae qualibet septimana fiant munda.
(B) Secundus Locus.
(B1) Praeceptum.
De baptismo.
Baptismus cum samma reverentia et honore celebretur, et cum magna cautela in prolatione verborum, maxime in quibus tota virtus sacramenti hujus consistit et salus baptizatorum, scilicet: Ego baptizo te in nomine Patris, et Filii, et Spiritus Sancti. 
Amen. 
Et sub hac forma, in gallico sive in romano, doceant sacerdotes laicos baptizare pueros in necessitate duntaxat. 
Quando laicus baptizat puerum in necessitate, ubi timetur de morte pueri, si postea puer vivat, afferatur ad ecclesiam, prout fieri debet, ut chrismate signetur; et antea exorcizetur, antequam intret ecclesiam; et cum pervenerit ad sacros fontes, statim presbyter debet illum qui puerum baptizavit interrogare quomodo illum baptizavit, et per quae verba; et si invenerit ipsum bene fuisse baptizatum, factum approbet, et chrismate puerum signet, ut moris est. 
Si vero dubium sit utrum fuerit bene baptizatus, presbyter debet ipsum puerum baptizare isto modo in verbo gallico : Enfes, se tu ies baptizies, baptise mie: et se tu nies baptizie, je te baptize en nom dou Pete, et dou Fil, et dou St-Esprit, amen; ne laici crederent quod aliquis bis posset baptizari; et debet fieri terna mersio super caput pueri de aqua benedicta. 
(B2) Praeceptum.
Quod nihil exigatur pro baptismo. 
Pro baptismo nihil exigatur; sed si quid offeratur gratis, accipiatur. 
Fontes, chrisma et sacrum oleum sub clave et serra custodiantur diligenter, propter sortilegia. 
Ad levandum de sacro fonte puerum, duo, vel tres ad plus recipiantur patrini. 
Quod amplius est, a malo est.
(B3) Praeceptum.
De confirmatione.
Sacerdotes frequenter moneant populum ad confirmationem puerorum. 
Post baptismum enim debet suscipi confirmationis sacramentum. 
Si vero confirmandus adultus fuerit, prius confiteatur peccata sua, et postea confirmetur. 
Saepe dicatur laicis ne diu expectent adventum nostrum ad confirmandum, sed pueros suos ad nos adducant quando nos prope adesse audiunt, et nomina ipsorum, si velint, mutabimus confirmando.
Nullus sacerdos praesumat confirmare, virgines moniales consecrare, ordines conferre, ecclesias dedicare, nam talia non spectant ad officium simplicium sacerdotum, sed praelatorum duntaxat. 
(B4) Praeceptum.
De confessione, et pluribus documentis circa confessiones. 
Sacerdotes circa confessiones quas audiunt maximam curam adhibeant ea et cautelam, ut diligenter inquirant a confitentibus peccata usitata, et sigillatim; inusitata, autem nonnisi a longe per aliquam circumstantiam, ut ex peccatis detur modus et materia confitendi et etiam poenitendi. 
Confessiones audiant sacerdotes in ecclesiis et non alibi, nisi in necessitate, et in tali loco quod possint videri communiter ab omnibus; nec vultum confitentis respiciant, et maxime mulierum; et patienter audiant poenitentes, spem veniae eisdem promittentes, si se abstinuerint a peccatis, et poenitentes fuerint et contriti de commissis. 
Suadeant insuper sacerdotes peccatoribus ut integre sua peccata confiteantur, quia particularis confessio nihil valet. 
De majoribus peecalis non absolvant presbyteri peccatores, sicut de homicidio, de sortilegiis, de peccatis contra naturam, de incestu, de stupro virginum de injectione manuum in parentes et presbyteros et clericos, et de volis fractis, et pluribus aliis enormibus peccatis nobis et domino papae reservatis quae inferius plenius declarabimus in decimo quarto loco, tertio praecepto, ubi recurrant sacerdotes. 
In dubiis, semper nos consulant sacerdotes, vel peritos, et secundum eorum consilium peccatores absolvant, aut nobis ipsos remittant, sive papae. 
Confessor confessum non absolvat nisi se a suo peccato abstinere promiserit secundum posse suum; moneat tunc ipsum peccatorem ut quidquid boni facere potuerit faciat, ut Deus gratiam sibi infundat, et ipsum reducat, ad poenitentiam. 
In injungendis poenitentiis considerent confessores peccata, modum confitendi, modum peccandi, tempus, locum, quomodo, et qualitatem personae, quantitatem culpae, contritionem confitentium; et non injungant nimis magnas poenitentias, sed moderatas, dicendo peccatori: fili, nimis parva est ista poenitentia; sed quidquid ultra feceris boni, hoc libi injungo in poenitentiam, et quantum tu poteris, abstineas a peccato. 
Fures, raptores, usurarii, fraudatores, non absolvantur, nisi promittant fide bona restituere citius quam poterunt alienum : quia non dimittitur peccatum nisi restituatur ablatum; et hoc debet saepe peccatoribus per presbyteros intimari. 
Nullus sacerdos missas quas injunxerit audeat celebrare, ne credatur has missas ipsum injuxisse propter lucrum.
Tercenarium, septenarium vel annuale ex pacto pro pretio non celebretur; tunc quod de consuetudine laudabili debet dari potest accipi pro labore.
Nulla missa de requiem, pro vivis modocumque celebretur; frequenter moneant presbyteri laicos et alios parochianos suos venire ad confessionem, et praecipue a principio Quadragesimae, quia jejunium vel eleemosyna facta ab illo qui est in peccato mortali parum prodest. 
Statutum est per concilium generale, et hoc observari praecipimus, quod quilibet fidelis utriusque sexus, postquam habuit discretionem, saltem semel in anno omnia pecata sua solus confiteatur suo proprio sacerdoti, et ad minus ad sanctum Pascha sanctissimum corpus Christi suscipiat reverenter; nisi de licentia sui proprii sacerdotis, vel auetoritate sui superioris, confessus fuerit ab alio sacerdote, et a perceptione corporis Christi ex cansa duxerit abstinendum: alioquin ab ingressu ecclesiae arceatur dum vivit, et mortuus careat ecclesiastica sepultura. 
Si quis confessor peccatum sibi revelatum in confessione dctegerit, vel manifestare praesumpserit, verbo, signo, vel quocumque modo alio, ab omni officio sacerdotali deponatur, et sine misericordia in carcerem ad agendam poenitentiam perpetuo mancipetur. 
Praecipiant sacerdotes statuta jejunia servari, scilicet jejunium quadragesimale, jejunium Quatuor-Temporum, omnium vigiliarum ab ecclesia statutarum ad jejonandum; quia qui non jejunat iis temporibus et diebus, postquam annos pubertatis compleverit, nisi ex causa canonica fuerit excusatos, mortale peccatum incurrit.
(B5) Praeceptum.
De matrimoniis et pertinentibus ad ea.
Matrimonium cum honore et reverentia celebretur, et in facie ecclesie, non jocose, nec cum risu, ne hujusmodi sacramentum videatur contemni. 
Nullus sacerdos matrimonium praesumat celebrare, donec per tres dies dominicos vel festivos proclamaverit ia ecclesia, si quis sciat impedi mentam aliqaod inter personas quae volunt inter se matrimonium contrahere, quare non debeant matrimonialiter copulari, nisi per nos vel per vicarios nostros aut officiales cum ipsis fuerit per litteras dispensatam; et si aliquod dubium sibi oocurrat super aliquo matrimonio celebrando, ulterius non procedat propter pericula; sed ad nos vel officiales nostros veniat super hoc consilium petiturus: multa enim sunt quae matrimonia contrahenda impediant quae in istis versibus continentur:
Error, conditio, volam, cognatio, crimen, Cultus disparius, vis, ordo, ligamen, honestas, Si sis affinis, si forte coire nequibis.
Semper in matrimoniis contrahendis fiant fidei dationes per verba defuturo, isto modo: [1] Tu promittis per fidem tuam quod tu accipies talem in uxorem tuam, si sancta Ecclesia in hoc possit consentire.
Et similiter dicatur mulieri; et tunc ab illa hora inquiratur a populo per tres dies dominicos, vel saltem duos cum uno die festivo et solemni, palam et publice in ecclesia, si aliquis sciat aliquod impedimentum inter volentes nubere, quare non debeant matrimonialiter copulari quod illud impedimentum dicat et revelet, sub poena excommunicationis; si vero nullus se opponat ad matrimonium, vel nullum dicat aliquis impedimentum, secure procedat sacerdos ad perfectionem matrimonii per verba de praesenti; et antequam hoc faciat, dum venit ad fores ecclesiae, debet sacerdos quartum bannum facere in praesentia nubentium et omnium, ut praefertur. 
Semper sacerdos inhibeat, et sub poena excommunicationis, in matrimoniis fieri sortilegia. 
Prohibemus sub poena excommunicationis sacerdotibus, tam curatis quam capellanis, ne aliquid petant ante benedictionem nuptialem pro matrimonio celebrando; gratis tunc oblatum recipi potest, et post matrimonium celebratam exigi, secundam laudabilem loci consuetudinem pro labore: eum consuetudo a jure nou reprobatur; idemque decernimus fieri de iuterragiis, sepulturis, et aliis sacramentalibus et sacramentis ministrandis. 
Nullus conjugum ad religionem transeat, nec aliquis aliquem ipsorum recipiat, sub poena excommunicationis, nisi a nobis petita fuerit licentia et obtenta; et hoc saepe prohibeant sacerdotes.
(B6) Praeceptum.
De extrema unctione. 
Cum reverntia debita deferatur sanctum oleum ad infirmum si petatur; illumque inungat devote sacerdos, cantatis primitus septem psalmis cum litania et orationibus consuetis; nec propter hoc aliquid exigatur, nisi ex post facto pro labore aliquid de consuetudine debeatur. 
Saepe moneant sacerdotes populum, quod postquam decimum quartum annum compleverint, maxime sacramentum extrema unctionis petant et recipiant reverenter, si timeatur verisimiliter de morte infirmorum: quia necessarium est ad salutem illud sacramentum, si possit haberi; quod in qualibet gravi infirmitate potest licite iterari; et post convalescentiam potest reverti ad opus conjugale.
(B7) Praeceptum.
De sacramentis ecclesia.
Quia de sacramentis aliquibus superius fit mentio, sciendum est quod sunt septem ecclesia sacramenta, scilicet baptismus, confirmatio, confessio, eucharistia, sacer ordo, matrimonium et extrema-unctio. 
Sacer vero ordo et matrimonium non sunt necessaria sacramenta ad salutem, sed voluntaria.
(C) Tertius Locus. 
(C1) Praeceptum.
Nec sacerdotes solis laicis committant ordinationem suorem testamentorum.
Prohibemus sacerdotibus ne sine persona idonea ecclesiastica laicis commitant suas ultimas voluntates; et laicis committant sua testamenta nisi in praesentia sacerdotum faciant, nisi in utroque casu hoc exigat necessitas, sub poena decem librarum; et hoc saepe publicent sacerdotes. 
(C2) Praeceptum.
Ut curati et capellani scribant omnes redditus suorum beneficiorum in suis missalibus; et alia praecepta utilia quae hic continentur. 
Omnibus curatis ecclesiarum parochialium et perpetuis capellanis capellaniarum Remensis dioecesis injungimus et praecipimus, quod omnes redditus et possessiones ecclesiarum suarum et capellaniarum suarum conscribant, vel conscribi faciant, in bona et aperta littera, in libris majoribus dictarum ecclesiarum et capellaniarum, ad perpetuam memoriam; ipsis inhibentes strictissime ne aliquid dictorum reddituum et possessionum, sine nostra speciali licentia, vendant, vel alio quo cumque modo sub poena canonica alienent. 
Mulieres mortuae de partu scindantur, si infans vivat, dum tamen certum sit quod non vivant mulieres. 
Nullus beneficium suum nisi in manu nostra resignet, nec aliquis hujusmodi praesumat recipere quoquo modo; qui vero contrarium faciet, ipsum graviter puniemus, et talis resignatio non valebit. 
Doceant sacerdotes frequenter laicos venire ad ecclesiam, et eos exhortentur de sciendo Pater noster, Ave Maria, Credo in Deum, et de dicendo saepius quam potuerint. 
Inhibeant etiam sacerdotes parochianis suis ne vota aliqua faciant propter pericula, nisi ex magna deliberatione, et maxime mulieribus sine maritorum et presbyterorum consilio et assensu.
(C3) Praeceptum.
De vita et honestate presbyterorum. 
Quia frequenter vitam et honestatem presbyterorum dehonestant et deturpant mulierum consortia suspectarum, ipsis presbyteris prohibemus districtissime ne mulieres aliquas in domibus suis vel alibi tenere praesumant, de quibus aliquando scandalum oriatur in populo; sed solum matres suas si velint, et sorores, vel alias tales in quibus naturale foedus nihil saevi criminis permittit suspicari. 
Monemus primo, secundo, tertio, omnes nostrae Remensis dioecesis curatos, capellanos et etiam monachos, ut si quis ipsorum aliquam concubinam vel focariam teneat, illam omnino dimittat et abjiciat; quod si post monitiones hujusmodi, fornicator vel incontinens aliquis ipsorum repertus fuerit, non solum illum ab officio et beneficio suspendemus, sed suo beneficio omnino privabimus, secundum quod jura volunt; nec speret illud in praedicta dioecesi Remensi vel aliud de caetero oblinere. 
Non ignorare debent presbyteri et clerici quod honestas ipsorum consistit in pluribus, scilicet, in tonsura capitis honesta et rotonda, in ornatu vestimentorum et aliorum, ita ut nec nimis pretiosis, nec nimis vilibus vel sordibus vestimentis induantur: item in verbis et moribus, quibus suis subditis exhibeant sanctitatem: item in incessu, sive in eundo, ut gravitate itineris mentis maturitatem ostendant: item in societate, ut non habitent cum malis et diffamatis hominibus, vel mulieribus quia saepe consortia malorum mores bonorum corrumpunt: item in modestia el sobrietate: item in munditia vitae: item ut sint assidui in lectione vel studio litteralibus; talia enim decent presbyteros et religiosos; non per villam discurrere, vel tabernas: quia conservatio eorum debet esse secreta et remota ab actibus laicorum.
(C4) Praeceptum.
Ut presbyteri denuntient alta voce et intelligibili excommunicatos auctoritate Remensi et a canone. 
Praeceptum fuit a nostris praedecessoribus, et adhuc districte praecipimus omnibus parochiarum curatis et capellanis eorum quod omnes excommunicatos auctoritate curia Remensis et aliarum curiarum archidiaconorum, prout sibi mandatum fuerit a curiis, qualibet die dominica denuntient excommunicatos voce alta et intelligibili in propriis personis, si sani sint in suis parochiis, nec legitime impediti, non per suos clericos vel matricularios, quia hoc non ad eorum spectat officium, sed curatorum praedictorum.
Idem pracipimus fieri de illis generaliter qui juridictionem ecclesiasticam curiae Remensis impediunt, usurpant, et perturbant publice vel occulte, et qui appellantes ad nostram curiam inquietant et molestant; quia sententiam excommunicationis a canone latam incurrerunt ipso facto; eosque excommunicamus in his scriptis: injungentes omnibus presbyteris quod nomina omnium impedientium pradictam juridictionem, et eorum per quos hoc poterit probari, officialibus nostris rescribant indilate.
(C5) Praeceptum.
De sententia excommunicationis, quam periculosum est diu sustinere. 
Licet medicinalis sit excommunicatio, non mortalis, disciplinaris et non eradicans, dum tamen ille in quem lata fuerit hanc vel judicem non contemnat; caveant tamen presbyteri ne omittant qualibet die dominica suis parochianis manifestare illorum pericula qui sententias excommunicationis diu sustinere non formidant; quia revera, quandiu sunt excommunicati, non sunt participes orationum sanctae matris Ecclesiae, si se absolvi procurare neglexerint dum hoc possunt; et ideo cum talibus in suis malitiis obstinatis communicare non licet, sed omnimode a Christi fidelibus sunt vitandi; quia participantes cum talibus, post monitionem caponicam sibi factam de non participando cum ipsis, notam excommunicationis incurrunt sicut ipsi.
Hoc saepe laicis propter animarum pericula presbyteri manifestent. 
(C6) Praeceptum. 
Ut beneficia presbyterorum excommunicatorum capiantur in manes curias Remnesis.
Si sit periculosum et damnabile laicis dia in sententiis excommunicationis scienter remanere multo, periculosius et damnabilias est presbyteris et clericis, nec non et religiosis, qui speculum laicorum debent esse, illo vitio inquinari; propter quod statuimus, ut si quis presbyterorum et clericorum ecclesiastica beneficia in civitate et dioecesi Remensi obtinentium excommunicatus per mensem scienter extiterit, beneficia quae obtinet in manu nostra per decanum loci illius in quo sunt dicta beneficia, capiantur, et capta detineantur, quousque a nobis seu vicariis nostris fuerint dessaisita per litteras, quacumque absolutione post mensem impertita non obstante, nam fructus sui beneficii vel officii debet amittere qui beneficio officiare non potest, suis culpis exigentibus; quia, ut officient presbyteri et clerici, beneficia conferuntur. 
Hoc facere decani non omittant, sub poena decem librarum, in quibus per nos in piis usibus convertendis quemlibet decanum super hoc negligenlem in his scriptis condemnamus. 
Verum, ne hoc possint ignorare, omnibus notariis curiae nostrae praecipimus ut nomina presbyterorum excommunicatorum de caetero dictis decanis remittant registranda. 
(C7) Praeceptum.
Ne fiant rixae ve melleyae; in ecclesiis nec in cimeteriis earum. 
Decanis et presbyteris praecipimus, ut suis parochianis districte inhibeant ne in ecclesiis vel cimiteriis rixas laciant vel melleyas, nec etiam ludos inhonestos aut choreas, sub poena excommunicationis; et si quis contrarium faciat post monitionem hujusmodi, citetur ad curiam nostram, et de citatione hujus, et nomine vel nominibus citatorum, et de causa quare citatus est vel citati sunt officiales nostros ante diem certificare presbyteri non omittant.
Additio. 
Officiales Remenses et officialis curiae domini archidiaconatus, sanctam synodum Remis celebrantes, omnibus christianitatum decanis, presbyteris curam animarum habentibus, seu regentibus, in civitate et dioecesi Remensi constitutis ac constituendis in futurum , salutem in Domino.Vestra seu aliquorum vestrorum exigit desidia seu inobedientia , ut non simus sola injunctione contenti, sed ut poenam etiam inobedientibus imponamus.
Statutum itaque synodale praedecessorum nostrorum super publicatione excommunicatorum editum, et mandata nostra singularia quae super hujusmodi publicatione excommunicatorum vobis quotidie dirigimus, quae multorum fertur temeritas praerumpere, volentes inviolabiliter observari, auctoritate reverendi patris nostri archiepiscopi Remensis, et domini Remensis archidiaconi, ac curiarum eorumdem, et nostra ordinaria auctoritate, in hac praesenti synodo decernimus, poenae additione juvanda, statuentes, et vobis omnibus et singulis praecipientes sub poena suspensionis a divinis, et quadraginta solidorum parisiensium nobis seu curiis nostris praedictis, si cui earum hoc convenerit, a quolibet inobediente pro defectu quolibet solvendorum; in quibus etiam quadraginta solidis quemlibet inobedientem praedictis curiis ex nunc prout ex tunc condemnamus in his scriptis, ut hujusmodi statui um inviolabiliter observetis, et excommunicatos et ligatos in nostris registris contentos, tam per mandata nostra singularia, quam virtute remissionum nostrorum registrorum veterum et novorum et etiam futurorum, singulis diebus dominicis, sine aliqua intermissione, excommunicatos, aggravatos et reaggravatos, et etiam familias interdictas, si hoc mandata nostra contineant, in vestris ecclesiis palam et poblice nuntietis; cum hac moderatione, quod si in aliqua parochiarum vestrarum numerus hujusmodi excommunicatorum nominandorum numerum quinquaginta personarum excedat, presbyter in prima dominica occurrente quinquaginta personas duntaxat teneatur hominare, et singulis dominicis sequentibus de excommunicatione hujusmodi nominandorum per quioquagenas, si tot restant se expediat, quousque publicatio nominandorum omnium compleatur; qua publicatione complete, iterum per eumdem modum et ordinem singulis diebus dominicis totis temporibus futuris ipsi presbyteri ab hujusmodi publicationibus faciendis, sub dictis poenis non cessent, quousque hujusmodi nominati a dictis registris se et suos praedecessores absolvi procuraverint et deleri. 
Declarabimus quod si aliquis ad instantiam unius vel plurium personarum pluribus excommunicationibus sit ligatus, sufficiat dicere Johannem vel Robertum fore excommunicatum et aggravatum decem occasionibus, etc., et quod hujusmodi nominatio loco unius habeatur. 
Caeterum, animarum periculis subditorum nostrorum tam vivorum quam etiam defunctorum obviare volentes, et cupientes omnio vel nimis pauperibus, desiderantibus tamen si haberent unde se et praedecessores suos facerent absolvi, quantum commode poterimus subvenire, vobis et vestrum cuilibet sub poenis praedictis et una cum hob sub debito juramenti quo dominis nostris praedictis estis astricti, districte praecipimus ut si aliqui parochiales vestri pro suis aut praedecessorum suorum absolutionibus impetrandis ad nos accedere voluerint, et vos requisierint quod eis cedulam occasionum suarum tradatis, et asserentes se pauperes, quod nobis de eorum paupertate perhibeatis testimonium veritati; et dictas cedalas occasiones suas continentes tradatis, et de talium facultatibus, tam per vos quam per alios viros probos, secrete tamen, sine scandalo et sumptibus, summarie nos informetis: hoc verbum sumptibus [2] non tollit salarium videndi registra consuetum [3]: et quos omnino vel nimis pauperes et quod tunc in bonis habere creduntur, et si pro defunctis quaeratur, utrum aliquos in bonis suis habuerint successores; et quid super his, tam de divitiis quam de paupertate, inveneritis, nobis sub sigillis vestris interclusis per dictas personas ad uos accedentes pro praemissis fideliter rescribatis; ad finem, quod omnino vel nimis pauperibus de emendis curiarum gratiam in toto vel in parte facere, et de divitibus nostras legitimas emendas habere, seu eis se obstinantibus suas poenas canonicas crescere, valeamus, juxta canonicas sanctiones: praemissa saepe saepius vestris parochianis publicantes, ut tam pauperes excommunicati propter spem gratiae sibi faciendae, quam divites obstinati graviores poenas intuentes, citius ad reconciliationis gratiam provocentur. 
Ne autem hujusmodi mandata et praecepta synodalia ludibrio teneatis, aut oblivioni detis, seu de eorum tenore nobis aliquam ignorantiam valeatis palliare, vobis decanis praedictis et vestrum cuilibet sub dictis poenis injungimus, ut infra tres septimanas a tempore receptionis praesentium numerandas copiam earumdem omnibus presbyteris vestrorum decanaluum, prout ad quemlibet vestrum pertinuerit, transmittere sub sigillis vestris, et assignare curetis, recipiendo duodecim denarios a quolibet pro hujusmodi copiae scriptura et labore; et vos presbyteri praedicti, eadem praecepta, sub eisdem poenis, in vestris libellis synodalibus, in tertio loco post quartum praeceptum quod est de publicatione excommunicatorum, et incipit, praeceptum fuit, etc., incorporetis seu etiam adjungatis; ut in synodis futuris, cum a nobis requiretur hujusmodi praeceptum novum, cum aliis legere valeatis: scituri pro constanti quod si in his fideliter exequendis defeceritis, nos ad dictas poenas, tam perjurii quam pecuniarias, contra desides et inobedientes procedemus, quantum rigidius justitia suadebit.
Datum in testimonium praemissorum sub. sigillis curiarum nostrarum in hac praesenti synodo Remis celebrata, anuo Domini mcccxxxv. feria tertia post festum beati Lucae evangelistae.
(D) Quartus Locus.
(D1) Praeceptum.
Ut clerici et laici veniant diebus dominicus et festivis ad missam, et quod tabernarii aliquos non admittant in suis tabernis ante missam, nisi sint transeuntes.
Item praecipimus presbyteris ut suis parochianis, inhibeant, ne quandiu missa parochialis, celebratur diebus dominicis et solemnibus festivis, aliquos in suis tabernis recipiant pro potando, nisi fuerint transeuntes; sed dictis diebus sacris omnes in statu debito existentes ad ecclesiam veniant et honeste se habeant, verbum Dei et praecepta ecclesiastica ac missam usque ad finem audituri cum reverentia debita, pacifice et quiete: nam decet domum Domini sanctitudo; decet ut cujus factus est in pace locus ejus, cultus sit cum debita veneratione pacificus et quietus. 
Sit itaque ad ecclesias humilis et devotus ingressus, sit in eis quieta conversatio Deo grata, inspicientibus placida, quae considerantes non solum instruat, sed reficiat et informet. 
Attendant in locis ipsis sacris presbyteri, clerici et populares catholici, intentis et devotis praecordiis, sacra solemnia, et assiduis orationibus ibidem assistant. 
Nullus in locis eisdem, in quibus cum pace et quiete vota convenit celebrari, seditiones excitet, clamationes moveat, impetumve committat. 
Cessent in illis locis universitatum et societatum consilia, causationes et publica parlamenta. 
Cessent vana, et fortius foeda et profana colloquia, et omnia alia quae divinum possunt turbare officium, aut oculos offendere divinae majestatis. 
Cessent in ecclesiis et earum cimiteriis negotiationes mundanorum, et judiciorum saecularium nulla inibi causa, per laicos maxime criminalis, agitetur. 
Sint loca eorum a laicorum cognitionibus penitus aliena. 
Si quis vero praemissorum violator extiterit citetur ad curiam Remensem super tantis excessibus canonice puniendus.
(D2) Praeceptum.
Ut statutum domini Bonifacii contra injuriatores Ecclesiae publicetur.
Statutum providum imo istis temporibus necessarium domini Bonifacii octavi quondam sacrosanctae Romanae Ecclesiae summi pontificis contra malefactores, injuriatores Ecclesiae et impedientes juridictionem ecclesiasticam observari praecipimus et mandamus, quod tale est.
(D3) Praeceptum.
Statutum praedictum contra injuriatores Ecclesiae, et praeceptum synodale. 
[4] Quoniam, ut intelleximus, quorumdam justitiariorum, ballivorum, judicum ve secularium ac temporalium dominorum in quibusdam partibus praesumptuosa temeritas sic excrevit, ut in terris eorum sive districtibus litteras apostolicas impetrantes, vel ad judices ordinarios ecclesiasticos recurrentes super causis, negotiis, seu questionibus, quae de jure aut antiqua consuetudine ad forum ecclesiasticum pertinent, obtinere non possint in eis per eosdem ordinarios judices, vel apostolicas litteras justitiae complementum quin potius super illis recurrere ad judicium saeculare, et a lite, causa, seu quaestione desistere compelluntur: nos justitiam nostram et Ecclesiae nostrae sponsae nolentes negligere, qui alios in sua justitia confovemus, statuimus ne quis impetratores litterarum nostrarum, vel alios etiam in foro ecclesaslico litigantes, seu litigare volentes, sive ambae partes hoc voluerint, sive una, actorum videlicet aut rei, super causis quae ad forum ecclesiasticum solum spectant, vel etiam solius actoris, in illis quae ad utrumque forum ratione personarum, negotiorum sive rerum, de jure vel antiqua consuetudine, pertinere noscuntur, per se vel per alium, ad desistendem, vel in foro saeculari de quaestionibus hujusmodi litigandum, per eorumdem judicum ecclesiasticorum, velimpetrantium, aut litigantium, seu voleantium litigare, aut propinquorum ipsorum, seu rerum ipsorum, aut ecclesiarum suarum captionem modisve aliis quibuscumque compellat, seu compelli faciat vel procuret; nec per se vel per alios impediat quominus corum judicibus ecclesiasticis delegatis seu ordinariis querelantes de causis quae, ut praemissum est, ad cognitionem pertinent eorumdem, possint libere justitiam obtinere; nec ad praedicta facienda det consilium, auxilium, vel favorem. 
Si quis vero contrarium praesumpserit, excommunicationis sententiae ipso facto se noverit subjacere, a qua, nisi tam judici cujus cognitio fuit impedita, quam partiquae turbata in prosecutione fuerit sui juris, de injuriis, damnis, expensis et interesse prius per eumdem fuerit integre satisfactum, nullatenus absolvatur. [5]
Nos etiam Guillermus Remensis archiepiscopus auctoritate nostra tales juridictionem nostram ecclesiasticam impedientes, fautores, et consiliatores eorum excommunicamus in his scriptis; injungentes omnibus curatis, caeterisque presbyteris nostrae juridictionis Remensis dictas sententias; tam a canone quam a nobis latas et promulgatas contra tales qualibet die dominica publicare; et dictum statutum applicatum laicis exponere in romano, sub poena decem librarum, ipsis presbyteris praecipimus et mandamus.
Si quis vero juridictionem ecclesiasticam palam vel publice aut notorie impedierit aut impediri mandaverit vel procuraverit, ipsum, vel ipsos et eorum quemlibet nominatim et expresse pronuntiari volumus per presbyteros antedictos fore excommunicatos, pro jam dicta juridictione per ipsos injuriatores impedita et turbata; nominaque eorum impedientium, fautorum et consiliatorum eorumdem rescribant curiae nostrae Remensi presbyteri sub poenis supra dictis; eisdem presbyteris districte inhibentes, sub poena amissionis suorum beneficiorum, ne tales notorie juridictionem ecclesiasticam impedientes, seu eorum fautores et consiliatores, vel praebentes eis auxilium quoquomodo, ad aliqua ecclesiastica sacramenta admittant seu recipiant, nec participantes cum ipsis, nec etiam uxores vel eorum familias propter odium eorumdem, casibus a jure permissis duntaxat exceptis.
(D4) Praeceptum.
Ut omnes ab omni opere servili diebus dominicis et festivis abstineant, et vadant ad ecclesiam. 
Praecipimus ut omnes Christi fideles diebus sacris dominicis et aliis festivitatibus in honorem Dei, et beatae Mariae virginis, et sanctorum, sicut ordinatum est a sauciis patribus ab omni opere servili se abstineant, et vadant ad ecclesiam servitium divinum audituri, et facturi et impleturi ea quae in primo praecepto hujus loci plenius continentur. 
Si quis vero contrarium fecerit, citetur per presbyterum ad curiam Remensem super hoc puniendus; et de nomine ipsius, et inobedientia quam fecerit, et de assignatione diei nostros officiales certificare praesbyter non postponat. 
Caveant tamen presbyteri quod praetextu hujusmodi praecepti injuste non vexent homines, nec pro modico labore quem aliqui faciunt in vindemiis vel augusto ipsos citent; nisi ob hoc scandalum in populo oriatur.
(D5) Praeceptum.
Ut cadavera mortuorum non excommunicatorum deferantur, ad ecclesiam, et non vigiletur ibidem propter maleficia. 
Adornatis corporibus mortuorum, prout decet et est fieri consuetum, praecipimus ea deferri ad ecclesiam, si non sit excommunicationis vel interdicti aut aliud impedimentum canonicum quod obsistat. 
Non vigilentur in ecclesia de nocte propter maleficia quae ex hoc accidere possunt, et saepe acciderunt temporibus retroactis; possunt autem dicta corpora in ecclesia remanere quousque missa mortuorum fuerit celebrata, nisi causa fuerit rationabilis, utputa foetoris vel alterius; propter quam dicta corpora oporteret citius inhumari.
(D6) Pracept.
Ut nullus religiosus indicat aliquem ad vovendum vel jurandum quod sepulturam suam eligat in suo loco vel in sua ecclesia aut cimiterio.
Statutum est per sedem apostolicam, ut animarum periculis obvietur, quod nullus religiosus aut alius saecularis cujuscumque conditionis existat, inducat aliquos ad vovendum, jurandum, vel promittendum, quod sepulturam suam in ecclesia ipsius vel cimiterio eligant, et hoc prohibetur sub interminatione maledictionis aeternae; et hoc similiter prohibemus; et si secus actum fuerit, electio hujusmodi auctoritate apostolica nulla est ipso jure; sed tales inducti, si decedant, apud ecclesiam apud quam de jure sepeliri deberent si nunquam vovissent, sepeliantur, et non alibi; nec eontra suum votum venire videntur, qualicumque conditione non obstante. 
Si vero idem religiosi vel alii quicumque aliquem sic inductum ad vovendum in cimiterio vel in ipsorum ecclesia inhumari, praesumpserint sepelire in cimiterio vel in ecclesia eorumdem, ad restitutionem tam sepultorum, si petantur, quam etiam omnium quae occasione sepulturae illorum pervenerint quomodolibet ad eosdem, et ad hoc sunt de jure usque ad decem annos efficaciter obligati; et si praemissa restituere recusaverint ecclesiae eorum et ciraeteria, apud quas sepulti fuerint, et tunc eo ipso sint et landiu maneant ecclesiastico suppositae interdicto, donec ab eis fuerit facta restitutio omnium praemissorum.
(D7) Praeceptum.
De sententia lata contra ipsos qui scienter, tempore interdicti excommunicatos, vel interdictos nominatim, vel usurarios manifestos, tradunt ecclesiasticae sepulturae. 
Eos qui propriae temeritatis defunctorum corpora, non sine contemptu clavium ecclesiae, in cimiteriis, tempore interdicti, vel in ecclesiis, in casibus non concessis a jure, excommunicatos publiee ac nominatim interdictos, vel usurarios manifestos scieoter sepelire praesumpserint decernimus ipso facto excommunicationis sententiae subjacere, a qua nullatenus absolvantur, nisi prius ad arbitrium dioecesani, eis quibus per praemissa fuerit injuria irrogata, satisfactionem exhibuerint competentem; nullo eis circa praemissa exemptionis vel quovis alio privilegio sub quacumque forma verborum concesso aliqualiter suffragante.
(E) Quintus Locus.
(E1) Praeceptum.
Ut moniti pro recognito habeantur pro excommunicatis cum moderamine inferius scripto, et etiam remissi in rotulis registri.
Item praecipimus vobis quatenus monitos auctoritate curiae nostrae, et nostra, pro recognito, habeatis pro excommunicatis, tempore monitionis elapso, non expectato alio mandato de procedendo judicialiter in monitione, nisi ipsis monitionibus pendentibus mandatum receperitis de supersedendo eisdem per litteras ab officialibus nostris sigillatas, aut nisi evidenter nobis constiterit illos qui moniti fuerint satisfecisse de debito pro quo moniti fuerant, antequam totum tempus monitionis curreret contra ipsos; quod scire poteritis per restitutionem monitionum praedictarum, vel litteras quittatorias duntaxat de debito hujusmodi mentionem facientes, aut per confessionem creditoris. 
Insuper, cum in registris curiae nostrae multae sint personae pro certis poenis, respectibus et emendis registrate, quae aliquando antequam satisfaciant de ipsis debitis moriuntur, et ob hoc saepe contingit quod, corporibus inhumatis et sepultis in cimiteriis, haeredes et executores earum de praedictis satisfacere non curant, sed eas nominare permittunt per totum cursum vite sue inter excommunicatos, cum quibus remittuntur in rotulis pro debitis antedictis de quo oritur multum scandalum inter multos: propter quod inhibemus presbyteris, curatis et abis; sub poena suspensionis, ne aliquem parochianum suum, vel alium quemcumque, nostre curie Remensis oblitgaum occasione premissorum tradere presumat ecclesiastice sepulture, nisi prius satisfactionem de debitis antedictis, aut saltem bonam cautionem receperint sacerdotes de satisfaciendo de ipsis debitis curiae nostrae reddendis, ad periculum sacerdotum qui tales receperint ad sepulturas et ad benedictiones nuptiales, nisi de contrario a dicta curia litteras receperint speciales.
Insuper ipsis presbyteris districte praecipimus ut penes se registrent, et retineant quilibet in sua parochia, quantumcumque sui parochiani debent curiae nostrae, et debebunt in futurum, prout videbunt per litteras et rotulos curiae sibi missos; ne ea quae in praesenti praecepto sibi praecipimus valeant ignorare, nec aliquem dictae curiae obligatum deleant a dictis rotulis, nis ide contentis in dictis rotulis satisfecerit ad plenum.
(E2) Praeceptum.
Ne decani cognoscant de causis excedentibus quinque solidos, et ne ipsas dividant fraudulenter. 
Inhibemus omnibus decanis christianitatum, sub poena suspensionis et decem librarum, ne de causis excedentibus quinque solidos cognoscant, et ne ipsas dividant, nec etiam de causis divitum se intromittant, sed tantum de causis pauperum et miserabilium personarum quae sine detrimento ad curiam Remensem venire non possent; de excessibus autem nullomodo cognoscant: scientes quod si contra inhibitiones has venire praesumpserint, ad poenas praedictas infligendas contra ipsos procedemus sub poenis etiam districtis; inhibemus ne citationes, monitiones, aut alias litteras generales alcui dare vel concedere praesumant. 
(E3) Praeceptum. 
De poenis contra eos qui recipiunt excommunicatos, interdictos et usurarios manifestos ad ecclesiastica sacramenta. 
Prohibemus ne quis scienter excommunicatos publice, ac nominatim interdictos, aut usurarios manifestos ad ecclesiastica sacramenta admittant, nec ad ecclesiasticam sepulturam. 
Contrarium facientes ab executione sui officii sint suspensi, et eo ipso ab ingressu ecclesiae interdicti, donec prolatoribus sententiarum hujusmodi, et aliis quorum interest, de excessibus praedictis et omni interesse ac damnis satisfecerint competenter; et nos, eos quantumcumque privilegiati et exempti sint, denunciamus ex nunc praedictas ipso facto suspensionis et interdicti sententias incurrisse.
(E4) Praeceptum.
Ne usurarii manifesti recipiantur ad ecclesiastica sacramenta, nisi usuras restituerint, aut de restiuendo idoneam dederint cautionem. 
Prohibitum est et statutum in Lugdunensi concilio, et nos praecipimus manifestis usurariis denegari ecclesiasticam sepulturam, nisi prius de usuris extortis plenarie fuerit satisfactum, vel saltem per pignora vel fidejussores idoneos cautum de restituendo usuras integre illis a quibus fuerit extortum, vel eorum haeredibus, servo publico, aut eorum procuratoribus, vel eis absentibus loci ordinario, vel ejus vices gerenti, sive rectori parochiae; nec sufficit praeceptum de restituendo, nisi prius satisfecerit, vel saltem cautio praedicta praestetur certam continens quantitatem, non minorem quam extorsit usurarius, vel verisimiliter ridetur extorsisse. 
Itemque nullus manifestos usurarios ad confessionem admittat, eos absolvat, nec testamento ipsorum intersit, nec facta ab eis testamenta valeant, nisi prius satisfactiones vel cautiones praedictas praestiterint pro suarum viribus facultatum.
(E5) Praeceptum. 
De poenis contra illos qui usurarios publicos permittunt in terris suis vel domibus habitare.
Prohibetur eodem concilio Lugdunensi, et nos praecipimus ne quis, cujuscumque dignitatis aut status vel conditionis existat, non oriundos de terris ipsorum publice foenerantes aut foenerare volentes ad exercendum usuras in terris suis habitare permittat; imo tales usurarios manifestos de terris suis expellat omnes; et ne quis domos suas ad foenus exercendum concedat vel conducat. 
Contra facientes personae ecclesiasticae, episcopi et superiores suspensionis, minores episcopis excommunicationis, collegia et universitates interdicti incurrunt sententias ipso facto, et post mensem terrae eorum subjacebunt ecclesiastico interdicto; laici cessante omni privilegio censura ecclesiastica compescentur.
(E6) Praeceptum.
Ne Judaei moram trahant nisi in civitatibus, castris, et locis insignibus. 
Prohibitum est io concilio Bituricensi, et nos districtius praecipimus Judaeos in aliis locis quam in civitatibus, castris, et locis insignibus habitare; monentes dominos sub quorum consistunt dominio ut eos infra mensem expellant a locis prohibitis supradictis.
Item auctoritate praesentis synodi monemus, et edicto perpetuo prohibemus de caetero ut nullus, cujuscumque conditionis vel sexus existat, aut status, ludum qui dicitur chalivali facere, vel in eo quomodo libet interesse praesumat, aut ludum hujusmodi facientibus praestet publice vel occulte opem, consilium vel favorem. 
Alioquin nos in omnes et singulos qui contra fecerint in his scriptis ex tunc excommunicationis sententiam promulgamus; et vos ipsos excommunicatos publice nuntietis, donec a nobis suae absolutionis beneficium fuerint assecuti. 
Monentes laicales justitias omnes et singulas, ac dominos temporales nostrae Remensis dioecesis, quod ipsi contra facientes capiant, sive fuerint clerici sive laici: laicos pro tanto excessu taliter castigantes, quod cedat in honorem Dei et Ecclesiae; et nobis adducant clericos castigandos. 
Alioquin ipsos ex tonc, prout negligentes fuerint vel remissi, excommunicationis sententiam incurrere volumus ipso facto.
(F) Sextus Locus.
(F1) Praeceptum.
Ut nullus excommunicatus pro recognito vel manifesta offensa tradatur ecclesiasticae sepulturae, nisi satisfecerit ad plenum; etiamsi bona sua in manu ecclesiae posuerit, donec fuerit absolutus. 
Item universis et singulis tenore pratentium intimamus, quod nullus excommunicatus de mandato et auctoritate curiae Remensis pro recognito, aut pro notoria vel manifesta offensa, ante satisfactionem condignam, dum tamen habeat bona de quibus in toto vel in parte possit satisfacere, absolvatur, nec corpus ejus, uxoris, et familiae suae interdicto ecclesiastico suppositae, etiamsi decesserit, et omnia bona sua in manu ecclesiae posuerit, tradetur ecclesiasticae sepulturae.
(F2) Praeceptum.
Ut cessetur a divinis in locis ubi clerici detinentur per justittam laicalem, postquam de reddendo competenter fuerit requisitum. 
Cum nos ex debito nostri officii intendere ad observantiam et libertatem juridictionis ecclesiasticae, facientesque contra eam compescere teneamur; sacro approbante concilio, auctoritateque ejusdem, statuimus et decernimus quod si in aliqua civitate vel in aliquo loco nostrae Remensis provinciae contingat quemquam clericum detineri per laicalem justitiam, postquam dictus clericus fuerit ab episcopo illius loci, vel officiali, vel decano rurali, vel ex parte alicujus eorum requisitus cessetur a divinis in loco captionis et detentionis, quousque fuerit competenter restitutus.
(F3) Praeceptum.
Ut in omnibus locis ubi clericus fuerit per laicalem justitiam cessetur, etc.
Item, quod si clericus per laicalem justitiam capiatur in aliqua dioecesi, et de ea extrahatur et ad aliam ducatur, cessetur similiter a divinis in loco in quo fuit captus, et in locis ipsius capientis, per quem fuit deductus, quousque ad dictam dioecesim fuerit readductus et sufficienter restitutus.
(F4) Praeceptum.
De sententia excommunitionis contra justitiam laicalem quae emendam levat et exigit a presbyteris vel clericis pro excessibus eorumdem.
Item, cum per laicalem justitiam non debeant puniri excessus clericorum, nec ab eis levari emenda de eisdem, cum haec ad solos judices ecclesiasticos, non saeculares, pertinere noscantur; monemus, auctoritate praedicta, omnes et singulos nostrae provinciae, ne pro praedictis, seu occasione praedictorum levent aliquid, recipiant, seu exigaut quoquo modo. 
Alioquin contrarium facientes excommunicationis sententia, auctoritate praedicta, iunodamus.
(F5) Praeceptum.
De poenis contra conspirationem facientes in proejudicium juridictionis eccleasiasticae, seu ecclesiasticarum personarum. 
Item, cum nonnulli scabini, rectores, gubernatores, judicatores, communitates locorum seu territoriorum nostrae Remensis provinciae, prout intelleximus, conspirationem seu conjurationem fecerint, aut facere nitantur, quod si aliquis de sua communitate, vel de suis subditis, vel de suo territorio conveniatur in foro ecclesiastico, seu contra eum procedatur in casu in quo potest de jure vel de consuetudine conveniri ibidem, quod eum ad sumptus communes defendant, propter quod juridictionem ecclesiasticam non est dubium impediri, monemus omnes et singulos nostre provinciae Remensis, quod si talia fecerint, revocent infra mensem; et quod de caetero a talibus abstineant, et talia non committant, ac talibus non utantur. 
Alioquin excomunicationi subjacent ipso facto.
(F6) Praeceptum.
De sententia excommunicationis contra dominos temporales qui inhibent suis subditis ne usus trahat alium in foro ecclesiastico.
Item, cum nonnulli temporales domini inhibeant suis subditis ne quis eorum alium trahat in foro ecclesiastico, in casu a jure seu consuetudine permisso, quin imo contra sic trahentem procedunt frequenter ad captionem personae trahentis, et bonorum ejusdem, amicorum trahentis, et bonorum ipsorum; nos, ne talia faciant, prohibentes, contra facientes excommunicationis vinculo innodamus, et denuntiamus a canone excommunicatos in his scriptis. 
(F7) Praeceptum.
De sententia excommunicationis contra abbates conspirationem facientes contra praelatum.
Item, cum nonnulli abbates hujus provinciae inter se ordinaverint et conspirationes fecerint, ut fertur, quod si contingat aliquem episcopum velle procedere contra abbatem sibi subditum, pro suis excessibus vel alias puniendum, quod ad defensionem ejusdem contribuent, et ad sumptus communes omnium defendetur, quod non est dubium fore in praejudicium juridictionis sui episcopi, et contra juramentum suae professionis per quod suo episcopo est adstrictus, et contra ecclesiasticam libertatem; monemus tales quod hoc revocent infra mensem, et a talibus se abstineant. 
Alioquin excommunicationi subjaceant ipso facto. 
(G) Septimus Locus. 
(G1) Praeceptum.
Ut sustinentes sententiam excommunicationis per biennium et amplius ad concilium citentur, ut in eodem concilio puniantur. 
Item, quod si qui excommunicati publice sententias excommunicationis per biennium et amplius animo sustinuerint indurato, vocentur ad proximum concilium tanquam, suspecti de haeresi, et in eodem concilia contra tales, ut justum fuerit procedetur.
(G2) Praeceptum.
De nullitate rescripti per excommunicatum impetrati. 
Ipso jure rescriptum, vel processus per ipsum habitus non valeat, si ab excommunicato super alio quam excommunicationis et appellationis articulo fuerit impetratus.
(G3) Praeceptum.
Statutum Bonifacii ut nullus irahatur nisi per unam dietam, et quod causae non committantur nisi dignitatem habentibus. 
Item, statutum est quod nullis, nisi dignitatem aut personatum obtinentibus, seu ecclesiarum cathedralium canonicis, causae auctoritate litterarum aposlolicarum vel legatorum ejusdem de caetero committantur, nec audiantur alibi quam in civitatibus vel locis insignibus ubi possit commode copia peritorum haberi; et si actor et reus sunt ejusdem dioecesis vel civitatis, extra ipsam civitatem aut dioecesim non committatur causa, vel conveniatur aliquis eorumdem, nisi ab episcopo contra aliquem de sua dioecesi, vel ab aliquo contra eum aut capitulum, universitatem civitatis, castri, vel villae, fuerit actio dirigenda; vel nisi actor, non audens intrare civitatem vel dioecesim propter sui adversarii potestatem, ipsum ibidem nequeat convenire, tunc nec quando sunt diversarum civitatum, possunt rei trahi nisi per unam dietam a fine suae dioecesis. 
Si aliter fiant processus, sint irriti et inanes ipso jure.
(G4) Praeceptum.
De revocatione privilegiorum concessorum de fructibus percipiendis in absentia. 
Item, privilegia auctoritate apostolica concessa quibusvis personis de percipiendo fructus in absentia sunt hodie revocata. 
Item in ecclesiis regularium non professi non eligunt cum professis.
(G5) Praeceptum.
De sententia excommunicationis contra illos qui fructus parochialium ecclesiarum recipiunt non habentes intentionem ordinari, et fructus hujusmodi non restituunt.
Item, ei qui infra annum non ordinatur ad ecclesiam parochialem, ipsa ecclesia non potest iterato ea vice conferri; et si non intendens promoveri parochialem ecclesiam receperit, ut fruptus per annum recipiat, eam postmodum dimissurus, nisi voluntate mutata promotus fuerit, tenebitur ad restitutionem eorumdem, et nos omnes non servantes statuta hujusmodi quoad restitutionem fructuum taliter perceptorum excommunicationis sententia innodamus.
(G6) Praeceptum.
Ut nulla monialis eligatur in abbatissam nisi professa, et triginta annos compleverit; nec ad electionem, nisi pubes fuerit.
Item in monasteriis monialium nulla eligatur annos compleverit, et sit professa; nec aliqua, nisi pubes, admittatur ad electionem in eisdem.
(G7) Praeceptum.
De conservatoribus. 
Item non possunt, auctoritate apostolica , dari conservatores nisi episcopi, abbates, vel habentes dignitates aut personatus in cathedralibus vel collegiatis ecclesiis, nec extra civitatem vel dioecesim in quibus sunt deputati, nec alibi nisi in civitatibus et locis insignibus ubi possit haberi copia peritorum; et infra unam dictam a fine dioecesis rei procedere possunt; vices etiam suas committere non possunt, nisi quantum ad citationes et sententiarum denuncialiones, et non nisi in locis ubi sunt deputati, et personis superius expressis; alias processus, et quidquid contra hoc fiet, ipso jure sunt nulla, et nos denuntiamus nulla esse.
(H) Octavius Locus.
(H1) Praeceptum.
De sententia excommunicationis contra illos qui faciunt jurare subditis suis quod status ecclesiarum et monasteriorum superioribus suis praelatis non revelabuntur. 
Juramenta extorta, et sententiae latae ne status ecclesiarum seu monasteriorum, personarum et rerum superiori insinuentur, ad inquisitiones, correctiones et reformationes impediendas, nullius sint firmitatis; nec aliquis talibus juramentis vel sententiis potest obligari vel adstringi, et nos talia juramenta extorqueri et sententias proferri inhibemus; alioquin contra facientes et venientes excommunicationi subjaceant ipso facto.
(H2) Praeceptum.
Ut mulieres non vocentur personaliter pro ferendo testimonio. 
Item, mulieres ad ferendum testimonium, vel alia causa in jure non expressa, personaliter per litteras apostolicas non vocentur; sed ad ipsarum testimonium recipiendum tabellio destinetur. 
Alioqnin contra facientes et venientes excommunicationi subjaceant ipso facto.
(H3) Praeceptum.
Ut judices saeculares non compellant clericos solvere sua debita. 
Statutam est sexto libro, et nos praecipimus ne saeculares judices ad solvendum debita per litteras vel probationes coram eis exhibitas clericos compellant, quocumque colore quaesito; et "ad haec servanda omnes monemus. 
Alioquin contra, facientes excommunicationis sententias innodamus.
(H4) Praeceptum.
De sententia excommunicationis contra judices saeculares qui exceptiones rei judicatae per judicem ecclesiasticum non admittunt. 
Item, saeculares judices ad admittendum exceptiones rei judicatae per judicem ecclesiasticum, in casu in quo ad eum pertinet cognitio de consuetudine vel de jure, ubi solum de jure debet admitti, tenentur; et nos omnes ad haec statuta servanda monemus. 
Alioquin contravenientes excommunicationis sententia innodamus.
(H5) Praeceptum.
De religiosis.
Item, ne duo prioratus uni monacho, vel prioratus unius monasterii monacho alterius concedantur, prohibetur; et nos contravenientes excommunicationis sententia innodamus. 
(H6) Praeceptum.
Contra illos qui inducunt alios in suis ecclesiis inhumari. 
Item, ne religiosi vel aliae personae saeculares cujuscumque status, inducant aliquem ad eligendum in sua ecclesia sepulturam; et sepelientes taliter ad restitutionem tam sepulturae quam omnium quae occasione sepulturae receperint infra decennium faciendam teneantur. 
Alioquin ipsorum ecclesiae et cimiteria ex tunc subjacent ecclesiastico interdicto, donec restitutio plenarie fuerit facta. 
Alioquin omnes contravenientes et facientes excommunicationi subjacent ipso facto.
(H7) Praeceptum.
Quod religiosi exempti possunt trahi coram ordinario in causis decimarum. 
Item, in causa decimarum possunt religiosi exempti trahi coram ordinario, nisi de rebus exemptis agatur. 
Alioquin, etc.
(I) Nonus Locus.
(I1) Praeceptum.
Ut presbyteri per religiosos in suis ecclesiis non instituantur. 
Item presbyteri per religiosos instituti in ecclesiis parochialium nequeant nisi per episcopos destitui, et sine causa rationabili amoveri.
(I2) Praeceptum. Ut duplex fiat in festis apostolorum evangelistarum et doctorum et festo beati Ludovici. 
Item, beatorum apostolorum, et evangelistarum, ac quatuor doctorum, Gregorii, Augustini, Hieronymi et Ambrosii festa praecipimus sub officio duplici annis singulis perpetuis temporibus per universas ecclesias solemniter celebrari; alioquin etc. 
Item, praecipimus festum beati Ludovici in crastino festi beati Bartholomei annis singulis solemniter celebrari; et a clero et populo feriari.
(I3) Praeceptum.
De sententia excommunicationis contra juridictionem temporalem ecclesiasticas personas tallientem, et ne victualia sibi vendantur, inhibentem. 
Item, ne scabinis qui juridictionem temporalem obtinent vel justitiam secularem exercent liceat tallias facere, et collectas seu exactiones quibuscumque ecclesiis vel personis ecclesiasticis imponere, vel exigere ab eisdem pro domibus, praediis, vel quibusvis possessionibus ab eisdem ecclesiis vel personis legitime hactenus acquisitis vel in posterum acquirendis; etiamsi ipsae vel personae vel res sint infra illorum districtum vel territorium constitutae. 
Alioquin, etc.
Item, contra impedientes ne victualia vendantur clericis, neque ipsis bladum molant, aut coquant panem, qui eo ipso excommunicationis sententia irretiuntur.
(I4) Praeceptum.
De effusione sanguinis vel pollutione seminis in ecclesiis vel cimiteriis. 
Item, si ecclesiam pollui sanguinis effusione aut seminis pollutione contigerit, ipsum cimilerium, si contiguum fuerit eidem ecclesiae, censetur esse pollutum, quousque reconciliatum fuerit ab eadem; sed in casu converso non sic est; quia cimiterio sic polluto, non tunc censetur ecclesia esse polluta. 
Si autem sint plura cimiteria, licet sibi coherentia pariete, tunc medio uno violato, non tamen ex hoc est aliud violatum.
(I5) Praeceptum. 
De nullitate sponsalium. 
Quum sponsalia sunt nulla ratione defectus consensus, non inducitur aliqua publicae honestatis justitia; sed quum alia ratione sunt nulla, tunc inducitur ad impedienda contrahenda, sed non constituta. 
Alioquin, etc.
(I6) Praeceptum.
De oratoriis
Item, in locis non exemptis nemo praesumat oratorium siue dioecesani licentia construere, quantumcumque sint exempti; et in talibus locis etiam exemptis tempore interdicti nulli quantumcumque exempto liceat celebrare. 
Alioquiu, etc.
(I7) Praeceptum.
Ne exempti causas suorum hominum defendant.
Item, causas, sive lites proprias suorum hominum liberorum, iidem exempti suo nomine ut actores vel defensores non assumant.
Alioquin, etc. 
(J) Decimus Locus. 
(J1) Praeceptum.
Ut exempti excommunicatos non admittant ad ecclesiasticam sepulturam. 
Item, exempti ad ecclesiasticam sepulturam excommunicatos, vel nominatim interdictos, non admittant. 
Alioquin ingressum ecclesiae extunc sibi noverint interdictum.
(J2) Praeceptum. De licentia absolvendi concessa.
Item, si archiepiscopus concedat suo subdito ut sibi liceat eligere confessorem, electus in casibus specialiter archiepiscopo reservatis nequit absolvere. 
Alioquin, etc.
(J3) Praeceptum.
De remedio appellare ad curiam Remensem.
Item, magnum remedium est appellare ad curiam Remensem, quia appellatus a definitiva in primis absolvitur a gravamine; appellans vero, antequam de veritate incipiat judex cognoscere, absolvitur ad cautelam. 
(J4) Praeceptum.
De clerico per laicalem justitiam detento.
Item, si clericus detineatur a saeculari justitia negante ipsum clericum esse, incontinenti ante cognitionem de clericatu, ecclesiasticae curiae reddi debet, si notorium erat, vel fama, publica de hoc quod ille malefaciens clericus erat, vel gerebat se pro clerico, deprehensus in habitu clericali. 
Et nos omnes ad statutum istud servandum monemus. 
Alioquin contravenientes excommunicationi subjaceant ipso facto.
(J5) Praeceptum.
De absolutione in necessitate facta.
Si quis in necessitatis articulo ab alio quam excommunicatore absolvatur, si necessitate, vel impedimento, seu periculo cessante, contempserit se presentare excommunicanti, super illis super quibus fuerat excommunicatus ejus mandatum suscepturus, et satisfacturus, prout justitia suadebit, in pristinam excommunicationis sententiam incidit ipso facto.
(J6) Praeceptum.
Ne Christiani habitent penes Judeos. 
Prohibitum est ab Alexandro papa tertio, et nos prohibemus ne sub obtentu alendorum liberorum, vel pro servitio, seu alia qualibet causa, judseis permittatur sive liceat chrislianum in domo sua habere vel tenere. 
Alioquin omnes Christianos, quos ad haec statuta servanda monemus, morrantes taliter cum eisdem excommunicationis sententia innodamus.
(J7) Praeceptum.
De poenis illorum qui trahunt ab ecclesiis fugientes. 
Quidam in tantam temeritatis prorumpunt audaciam, ut ad ecclesiarum tutelam fugientes, contra utriusque juris statuta et ecclesiasticam libertatem, ibidem vulnerant, mutilant, interficiunt, vel intendunt interficere, aut inde violenter extrahunt, extractos vulnerant, seu mutilant, nonnumquam interficiunt eosdem; auctoritate Bituricensis concilii incurrunt sententias excommunicationis ipso facto. 
Mutilatores autem et interfectores amittunt feuda quae ab ecclesiis violatis obtinent; filii etiam eorum sunt inhabiles ad aliqua beneficia obtinenda.
(K) Undecimus Locus.
(K1) Praeceptum.
De presbyteris qui concedunt sua cimiteria pro corporibus extraneorum inhumandis. 
Cum aliqui, ut dicitur, sua cimiteria ad alienorum parochianorum corpora inhumanda exhibeant, licet in excommunicatione seu interdicto decesserint; inhibemus ne hoc amodo praesumatur a quocumque, nisi per proprium sacerdotem constiterit ipsum defunctum in gratia et communione sanctae matris Ecclesiae decessisse. 
Alioquin omnes contra facientes excommunicationis vinculo innodamus.
(K2) Praeceptum.
De sententia excommunicationis illorum qui corpora excommunicatorum seu interdictorum deferunt ad loca exempla. 
Item, quia corpora mortuorum in excommunicatione seu interdicto ecclesiastico decedentium saepe intumulanda ad loca et ecclesias exemptorum deferuntur, quae propter excommunicationem seu interdictum, in propria non poterant sepeliri, inhibemus omnibus et singulis ne talia corpora deferant, vel deferri faciant inhumanda, nisi per proprium sacerdotem, etc., ut supra. 
Alioquin omnes contra facientes excommunicationis vinculo innodamus.
(K3) Praeceptum.
De poenis contra illos qui tonsuram capiunt non a suo praelato, et fautores eorumdem. 
Item, omnes de nostra civitate et dioecesi qui ab alia dioecesi tonsuram clericalem vel aliquem ordinem, sine nostris aut praedecessorum nostrorum litteris dimissoriis seu licentia, receperunt; et omnes qui hoc sciunt, nisi uterque infra mensem hoc nobis revelent vel officialibus nostris; et omnes qui se fecerint taliter ordinare, in bis scriptis excommunicationis sententia innodamus.
(K4) Praeceptum.
Ut decani demuntient laicis statuta in quibus sunt latae sententiae. 
Item, praecipimus et statuimus quod in singulis quindenis quilibet curatus in ecclesia sua parochiali denuntiet praedicta statuta in quibus sunt latae sententiae, et quibus est annexa excommunicatio ipso facto. 
(K5) Praeceptum.
De sententia excommunicationis contra presbyteros ad synodum non venientes. 
Item, eos qui tenentur venire ad hanc synodum, et non venerint, canonico impedimento cessante, in his scriptis excommunicamus. 
(K6) Praeceptum.
De revocatione gratiarum ex tunc capitulum.
Item, omnes gratias a nobis seu praedecessoribus nostris facias quibusvis personis ex nunc revocamus, et penitus annullamus. 
(K7) Praeceptum.
Ut familia excommunicati non interdicta ad sacramenta ecclesiastica admittatur. 
Statuimus, et jam a curia Remensi statutum est, quod uxor et familia cujuscumque excommunicati auctoritate alicujus dictarum curiarum, occasione participationis cum excommunicato hujusmodi, nisi in eos latum fuerit interdictum, nullatenus careant ecclesiastica sepultura; sed si non sit aliud quam participatio sola quod obsistat, iisdem ministrentur ecclesiastica sacramenta.
(L) Duodecimus Locus.
(L1) Praeceptum. 
Ut duodecim sigilla ad plus in aggravationibus apponantur. 
Item, quod nullus creditor, vel procurator, vel alius in qualibet aggravatione ultra duodecim sigilla apponi faciat, una cum sigillo ipsius curiae cujus auctoritate talis facta fuerit aggravatio; nec amplius quam duodecim sigilla quomodolibet de caetero taxabuntur.
(L2) Praeceptum. 
Ut executores testamentorum centum solidos non excedentium reddere computum, nisi ad requisitionem partis, minime compellantur. 
Item, non compellantur executores alicujus ultimae voluntatis in formam redigi facere publicam ordinationem hujusmodi, etiam ad certae partis hoc fieri instantis petitionem, nisi talis ordinatio centum solidorum summam excedat; et caveant sibi procuratores excessuum, in talibus ultimis voluntatibus citra centum solidos, ne indebite vexent executores, vel haeredes, pro ratione reddenda, vel alias, nisi ad denunciationem vel requisitionem alicujus hoc fieri petentis, cujus nomen in suis processibus propter hoc faciendis inscribant.
(L3) Praeceptum.
Ne laici sedeant in choro, sive ecclesiarum parochialium choro. 
Cum sit a jure laicis prohibitum ne stent aut sedeant in choro vel cancello ecclesiae, quamdiu ibidem celebrantur divina, injungimus et praecipimus omnibus presbyteris et clericis, seu eorum matriculariis, ut prohibeant dictos laicos sub poena decem librarum stare vel sedere in choro sive cancello parochialis ecclesiae, vel alterius cujuscumque, dummodo sacra mysteria celebrantur; quia solum presbyteri et clerici cantantes ibidem esse debent. 
Si quis vero dictorum laicorum, post inhibitionem sibi factam, in choro praedicto vel cancello remanere praesumpserit, citetur ad curiam Remensem, super tanto excessu quod justum fuerit responsurus, ac de nominibus inobedientium, et assignationibus dierum, ac de modo inobedientiae, presbyteri in quorum ecclesiis hoc praesumptum fuerit, nostros officiales certificare per suas litteras non omittant.
(L4) Praeceptum.
Constitutio provincialis concilii Compendii, facta anno Domini MCCIII, die Veneris post festum Circumcisionis. 
Adperpetuam... [6]. 
(L5) Praeceptum. 
Constitutio provincialis concilii Silvanectensis, anno Domini MCCXVII, die XXVII Martii.
Universis... [7].
(L6) Praeceptum.
Constitutio provincialis Silvanectensis concilii, facta anno MCCCXXVI die Veneris post MISERICORDIA DOMINI. domini. 
Universis... [8].
(L7) Praeceptum. 
Constitutio facta apud Compendium,anno Domini MCCCXXIX, contra impedientes jurisdictionem et libertatem ecclesiasticam.
Universis... [9]. 
(M) Decimus Tertius Locus. 
(M1) Praeceptum. 
Saepe contingit quod, exigentibus culpis et deliciis aliquorum, mandatur cessari in ecclesiis a divinis secundum moderationem constitutionis quae incipit, Alma Mater, quam mulli non habent: ideo illam hic poni volumus prout jacet.
[10] Alma mater Ecclesia plerumque non nulla rationabiliter ordinat et consulte, quae, suadente subditorum utilitate, postmodum consultius et rationabilius revocat, in melius ve commutat: sane a nostris dudum fuit praedecessoribus constitutum, ut in terris vel locis ecclesiastico suppositis interdicto, nulla, certis casibus et sacramentis exceptis, divina officia celebrentur, vel ministrentur ecclesiastica sacramenta; quia vero ex districtione hujusmodi statutorum excrescit indevotio populi, pullulant haereses, et infinita pericula animarum insurgunt, ac ecclesiis, sine culpa earum, debita obsequia subtrahuntur, cum fratribus nostris deliberatione super his habita diligenti, concedimus quod tempore interdicti ab homine vel a jure prolati, non tantum morientes, sed et viventes, tam sani quam etiam infirmi, ad poenitentiam, quae propter pravitatem et fragilitatem hominum ad peccandum summe necessaria est, licite admittantur, dum tunc excommunicati non fuerint, quos admitti, praeterquam in mortis articulo, nolumus ad eamdem. 
Illis etiam propter quorum culpam, vel dolum, vel fraudem, lata est sententia interdicti, vel qui ad perpetrandum delictum, cujus occasione ipsum interdictum est latum, praebuerunt auxilium, consilium vel favorem, nisi de ipso delicto, si sint tales qui id facere valeant, prius satisfecerint, vel de satisfaciendo idoneam dederint cautionem, aut si satisfacere nequeant vel hujus cautionem praestare, juraverint quod, cum poterunt, satisfacient, vel ad satisfactionem hujusmodi per eum vel eos qui facere ipsam debeant et possint praestandam dabunt consilium et auxilium, ac juxta posse suum fideliter laborabunt, [11] non est poenitentiae beneficium aliquatenus concedendum: nec tunc etiam quoad istos, vel etiam alios qui contra hoc minime deliquerunt, ubi civitas, vel locus alius, seu universitas interdicti existunt, facienda est relaxatio interdicti, sed est eis solummodo injungenda poenitentia salutaris. 
Adjicimus praeterea quod singulis diebus in ecclesiis ac monasteriis missae celebrentur, et alia dicantur officia divina, sicut prius, submissa tamen voce, et januis clausis, excommunicatis et interdictis exclusis, et campanis etiam non pulsatis, et tam canonici quam cleriei ecclesiarum in quibus distributiones quotidianae illis qui horis intersunt canonicis tribuuntur, si ad officia non venerint supradicta, distributiones easdem amittant, sicut interdicto perderent non exstante, si divinis officiis non adessent. 
In festivitatibus vero Natalis Domini, Paschae, Pentecostes, Assumptionis beatae Virginis gloriosae, campanae pulsentur, et januis apertis, alta voce divina officia solemniter celebrentur, excommunicatis prorsus exclusis, sed interdictis qui voluerint divinis interesse, admissis, quibus ob reverentiam dictarum solemnitatum, ut et ipsi ad humilitatis gratiam et reconciliationis affectum facilius inclinentur, praefatis diebus participationem permittimus divinorum: sic tamen ut illi, propter quorum excessum interdictum hujusmodi est prolatum, ad altare nullatenus appropinquent: caeteris quae circa observationem interdictorum a nostris sunt praedecessoribus instituta in suo robore duraturis, non obstantibus quibuscumque privilegiis ecclesiis, monasteriis, ordinibus, et religionibus, seu personis ecclesiasticis, saecularibus vel regularibus, exemplis et non exemptis, sub quavis forma vel expressione verborum, ab apostolica sede concessis, quae contra tenorem praesentis constitutionis nulli volumus suffragari; cum quibuslibet tam saecularibus quam regularibus sufficere debeat ut tempore interdicti, modo praemisso, diebus celebrent supradictis.
(M2) Praeceptum.
Ut presbyteri habeant pargamenum et incaustum penes se pro faciendo rescriptiones. 
Quidam sunt curati seu capellani qui, cum pargamenum pro scibendo litteras aliquas, seu rescriptiones mandatorum seu litterarum curialium non habent, scindunt libros ecclesiarum seu capellaniarum nostrae Remensis dioecesis, pro scribendo litteras seu rescriptiones supra dictas, libros dictorum ecclesiarum hujusmodi mutilando et etiam deformando; hinc est quod omnibus presbyteris, et capellanis, et etiam monachis, seu clericis quibuscumque inhibemus, sub poena decem librarum, et etiam excommunicationis quam in contrarium facientes ferimus, ne de caetero faciant talia, sed pargamenum et incaustum semper in suis domibus habeant, ut rescriptiones et litteras suas inde faciant, sine deformatione praedictorum librorum: scientes quod si contrarium contra eos fuerit probatum vel aliquos ipsorum, sententiam hujusmodi excommunicationis faciemus publice nuntiari, et ad exactionem poenae pecuniariae supradictae procedi ut jus erit.
(M3) Praeceptum.
De casibus in quibus aliquis incurrit sententiam majoris excommunicationis ipso jure, collectis a domino Berengario Biterrensi episcopo, et postmodum domino Tusculano cardinali, qui sunt: 
Ut valeant presbyteri melius laqueos excommunicationis, et alios doceant, evitare, sciendum est quod aliter quam ab homine potest quis modis pluribus et diversis casibus sententiam majoris excommunicationis incurrere ipso facto: hoc est, si faciat aliquod facium in jure prohibitum sub poena excommunicationis in eodem jure prolatae ab ipsius juris conditore, sicut in casibus qui sequuntur. 
Isti sunt casus totius juris qui tunc erant collecti a domino Berengario Biterrensi episcopo, et postmodum cardinali domino Tusculano, qui casus in universo sunt centum. 
Primo ponuntur viginti casus qui tangunt Deum et fidem catholicam, et sunt isti qui sequuntur. 
Primus: haeretici qui aliter tenent de articulis fidei, vel eeclesise sacramentis, seu de fide catholica quam sacrosancta Romana Ecclesia tenet. 
Secundas: credentes haereticis in praedictis. 
Tertius: receptores qui praedictos haereticos in suis domibus recipiunt et scienter. 
Quartus: defensores qui eos defendunt. 
Quintus: fautores haereticorum qui eia praestant auxilium, consilium et favorem, in suis erroribus sustinendis. 
Sextus: contra illos qui praedictos haereticos et alios supradictos praesumpserint ecclesiasticae sepulturae tradere. 
Septimus: justitiarii quicumque qui non obediunt episcopis, vel inquisitoribus, in praedictorum omnium investigatione, ac captione, et custodia diligenti, cum ab eis fuerint requisiti. 
Octavus: si praedictas personas pestiferas in potestatem seu carcerem episcoporum, vel inquisitorum, vel ad locum de quo mandaverint infra eorumdem potestatem non duxerint, vel non duci fecerint sine mora. 
Nonus: si de haeresi condemnatos a|dioecesano, vel inquisitoribus, praedicti justiliari non receperint relictos et non punierint indilate. 
Decimas: contra praedictos justitiarios saeculares, si de crimine haeresis, cum mere sit ecclesiasticum, cognoverint vel judicaverint. 
Undecimus: justltiarii quicumque qui captos pro criminibus supra dictis a carcere liberaverint, sine mandato episcoporum vel inquisitorum. 
Duodecimus: de eisdem justitiariis qui executionem sibi injunctam ab episcopo, vel inquisitoribus, prompte, prout ad eos spectat, non impleverint. 
Decimus tertius: quicumque dioecesani aut inquisitorum judicium, seu processum, directe vel indirecte impediverint. 
Decimus quartus: quicumque praefato fidei negotio dieecesano, vel inquisitoribus, incumbenti se opponere forte praesumpserint, vel ipsum aliquatenus impedire. 
Decimus quintus: quicumque ad praedicta perpetranda dederint auxilium, consilium vel favorem. 
Decimus sextus: quicumque christiani qui contra populum christianum Sarracenis arma, ferrum, ligna deferunt galearum. 
Decimus septimus: quicumque vendunt Sarracenis galeas vel naves. 
Decimus octavus: quicumque in navibus praedonum Sarracenorum contra Christianos curam gubernationis exercent, vel quodlibet auxilium impendunt eisdem, in dispendium terne sanctae. 
Decimus nonus: quicumque religiosi exeuntes ad audiendum leges vel physicam, nisi infra duorum mensium spatium redierint ad claustrum. 
Vigesimus est contra archidiaconos et alios: quoscumque personatus habentes, si illa audierint, et infra spatium supra dictum non dimiserint studia supradicta; etiam curati simplices si fuerint sacerdotes, nisi destiterint, ut dictum est, cum aliis numerantur; omnes enim praedicti ipso jure excommunicationem incurrunt.
(M4) Praeceptum.
De casibus reservatis. 
Secundo ponuntur casus qui tangunt Christi vicarium, seu summum pontificem, et Romanam Ecclesiam, et sunt viginti. 
Primus: si quis dicat Romanam Ecclesiam non esse caput, et ei tanquam capiti noluerit obedire; vel si dicat illam non posse condere canones: talis est haereticus, et ipso jure excommunicatus. 
Secundus: si quis electus in papam a paucioribus quam a duabus partibus cardinalium consenserit et gesserit se pro papa. 
Tertius: si quis de tertiae partis nominatione confisus se gesserit pro papa. 
Quartus: qui alterum praedictorum in papam receperint. 
Quintus: qui sede vacante cardinalibus inclusis pro electione litteras miserit vel nuntium, vel cum ipsis secrete locutus fuerit. 
Sextus: si illi qui praesunt in civitate in qua est electio summi pontificis celebranda ea quae scripta sunt a Gregorio decimo non fecerint observari, vel si ultra id quod scriptum est arctaverint cardinales. 
Septimus: si super eis taliter observandis, statim audito summi pontificis obitu, coram clero et populo universo civitatis ipsius ad hoc specialiter convocandis, corporale non praestiterint juramentum. 
Octavus casus est de schismatico qui facit schisma, contra Romanam Ecclesiam, separando se ab ea. 
Nonus contra adhaerentes eisdem schismaticis. 
Decimus est contra illos qui utuntur scienter ordinationibus vel alienationibus a talibus schismaticis factis. 
Undecimus est contra illos clericos qui sponte vel scienter participant excommunicatis a papa, recipiendo eos in divinis, et omnes alios qui cum excommunicatis praedictis et aliis undecumque participant in crimine. 
Duodecimus est cum quis per se vel per alium falsat litteras domini papae, cum fautoribus et defensoribus suis. 
Decimus tertius est cum quis utitur litteris apostolicis etiam ab alio falsatis. 
Decimus quartus, contra illum qui sanctae Romanae Ecclesiae cardinalem hostiliter fuerit insecutus, vel percusserit aut ceperit, aut fieri mandaverit, vel socius fuerit facientis. 
Decimus quinius est contra illum qui tale factum ratum habuerit, aut consilium dederit vel favorem, aut postea receptaverit scienter hujusmodi malefactorem. 
Decimus sextus est si princeps, senator, consul, potestas, vel alius dominus, sive rector, contra praesumptores de quibus supradictum est ea quae in constitutione domini Bonifacii continentur, libro sexto, de poenis, cap. Felicis, non fecerit observari; tales excommunicati sunt, et aliae poenae contra eos inferuntur ibidem. 
Decimus septimus est contra illos qui contra constitutionem domini Nicolai papae tertii, de electionibus, cap. Fondamenta, quae pro jure ac libertate Ecclesiae Romanae, ac bono statu urbis noscitur esse facta, in senatorem, capitaneum, patricium, aut rectorem, vel ad ejusdem urbis regimen seu officium aliquem nominant, eligunt, vel assumunt. 
Decimus octavus contra hujusmodi nominatos electos, si tali electioni consenserint, aut se de ipsis quomodolibet intromiserint. 
Decimos nonus: contra obedientes et intendentes eisdem. 
Vigesimus est contra dantes ipsis nominatoribus, electoribus, assumptoribus, aut nominatis, electis, vel assumptis, auxilium, consilium, vel favorem, publice vel occulte; omnes enim praedicti ipso jure sunt excommunicati.
(M5) Praeceptum. 
Tertio ponuntur casus qui tangunt ecclesias vel ecclesiasticam libertatem, quantum ad ipsarum personas et bona, et sunt quadraginta. 
Primus: si quis in clericum vel religiosam personam manus injecerit temere violentas. 
Secundus: cum quis habens jurisdictionem potest defendere clericum a violenta manuum injectione, et non defendit. 
Tertius est contra eum qui capit clericum vel retinet invitum. 
Quartus: de illo qui non facie aliquod predictorum, mandat tamen fieri. 
Quintus: de illo qui per se non facit quod clericus verberetur, vel detineatur, vel non mandat, tamen praestat consilium vel juvamen. 
Sextus: de illo qui injectionem non facit, faciam tamen nomine suo ratam habet. 
Septimus casus introductus est contra praelatos ecclesiasticasque personas qui tallias seu collectas, decimam seu portionem quamcumque proventuum vel bonorum suorum, laicis solverint, vel promiserint, vet se soluturos consenserint, sub adjutorii, subventionis, mutui, vel doni, seu quovis titulo, alioque modo, vel quaesito colore, et absque sedis apostolicas auctoritate.
Octavus: contra imperatores, reges, et justitiarios, seu rectores quoscumque, quibuscumque nominibus censeantur, qui ecclesiis, seu ecclesiasticis personis, regularibus vel saecularibus, imponunt tallias, vel ab ipsis bonorum suorum portionem aliquam exigunt, et extorquent, et recipiunt ab eis, etiamsi solvere volunt gratis.
Nonus: contra praedictos, si apud aedes sacras deposita ecclesiarum, vel ecclesiasticarum personarum, ubilibet per se vel per alios occupaverint, vel occupare mandaverint. 
Decimus: contra illos qui scienter in praedictis dederint auxilium, consilium vel favorem, publice vel occulte. 
Undecimus: contra successores potestatum, consulum, et rectorum, ac officialium praedictorum, qui praedictas tallias et exactiones imposuerint et extorserint, nisi infra mensem errorem seu excessum praedecessorum suorum purgaverint. 
Duodecimus est contra illos qui litterarum apostolicarum impelratores, aut alios ad forum eoclesiasticum recurrentes, super causis quae ad idem forum de jure vel de antiqua consuetudine pertinent, per se vel per alium ad desistendum, vel in foro saeculari de quaestionibus hujusmodi litigandis praejudicio ecclesiasticorum, per ipsorum impetrantium, seu litigantium, aut volentium litigare, aut propinquorum ipsorum, seu rerum illorum aut ecclesiarum suarum etiam captionem, modisve aliis quibuscumque, compulerint, vel compelli fecerint, seu procuraverint; vel per se, vel per alios impedierint quominus coram judicibus ecclesiasticis delegatis, seu ordinariis querelantes, de causis praedictis possent fibere justitiam obtinere.
Decimus tertius est contra illos qui ad praedicta facienda dederint auxilium, consilium vel favorem.
Plura alia in Biterrensi concilio continentur.
Decimus quartus est contra illos qui suis subditis ne praelatis, aut clericis, seu ecclesiasticis personis aliquid vendant, aut emant aliquid ab eisdem personis, vel ne ipsis bladum molant, panem coquant, aut alia obsequia exhibeant, interdicunt.
Decimus quintus est contra illos qui statuta edita contra libertatem ecclesiasticam de libris suis infra duos menses non deleverint. 
Decimus sextus: si ipsa servari fecerint, quamvis deleverint.
Decimus septimus: contra illos qui consuetudines contra libertatem ecclesiae introductas fecerint observari. 
Decimus octavus contra illos qui de caetero talia statuta fecerint.
Decimus nonus: contra illos qui hujusmodi statuta scripserint.
Vigesimus: contra potestates, consules, rectores, et consiliarios locorum, ubi hujusmodi statuta vel consuetudines de caetero editae fuerint, vel reservatae: Vigesimus primus est contra illos qui secundum ea praesumpserint judicare.
Vigesimus secundus: contra illos qui scribere praesumpserint judicata.
Vigesimus tertius: contra incendiarios ecclesiarum.
Vigesimus quartus: contra effractores ecclesiarum.
Vigesimus quintus est contra laicos qui personas ecclesiasticas compulerint ad submittendas ecclesias sibi, seu jura vel bona ipsarum immobilia, absque juris forma, si post competentem monitionem bona praedicta in sua non dimiserint libertate. 
Vigesimus sextus est contra laicos qui ultra id quod permittitur ex natura contractuum super praemissis aliquid usurpaverint, nisi competenter monili restituerint usurpata. 
Vigesimus septimus est contra religiosos ordinum mendicantium adinventorum post concilium generale Innocentii tertii, quorum religiones etiam fuerant per sedem apostolicam confirmatae, qui post concilium Lugdunense domini Gregorii decimi aliquos ad eorum professionem receperint, vel de novo domum aut aliquem locum acquisierint, vel domos seu loca quae habent, alienaverint absque sedis apostolica licentia speciali. 
Vigesimus octavus: contra illos qni ab ecclesiis, et personis ecclesiasticis, pro rebus suis propriis quas non causa negotiandi deferunt, vel deferri faciunt, pedagia, guidagia, seu hujusmodi talia exigunt et extorquent, per se vel per alium, suo nomine vel etiam alieno. 
Vigesimus nonus est contra illos qui repressalias seu pignonationes, in quibus unus pro alio pignoratur, contra personas ecclesiasticas concesserint. 
Trigesimus est contra illos qui repressalias seu pignorationes quas dicunt consuetas, extendunt ad personas ecclesiasticas. 
Trigesimus primus est contra illos introductus qui pro eo quod in reges, principes, barones, nobiles, ballivos, vel quoscumque ministros eorum, aliosve quoscumque, excommunicationis, suspensionis, seu interdicti sententia fuerit promulgata, licentiam dederint alicui occidendi, capiendi, seu aliter in personis, seu bonis suis, vel suorum, gravandi eos qui tales sententias protulerint, sive quorum sunt occasiones prolatae, seu sententias easdem observantes, seu taliter excommunicatis communicare volentes, nisi licentiam ipsam re integra revocaverint, vel ipsa bona infra octo dies restituerint, vel satisfactionem impenderint pro eisdem, si ad bonorum captionem occasione ipsius licentiae sit processum. 
Trigesimus secundus est contra illos qui ausi fuerint praedicta licentia data uti, vel aliquid praemissorum committere suo motu.
Trigesimus tertius est secundum dominum Mimatensem episcopum contra illos qui confugientes ad ecclesiam extrahunt de ecclesia violenter.
Trigesimus quartus est contra religiosos qui in scholis vel alibi temere suae habitum religionis dimittunt.
Tregesimus quintus: contra religiosos qui ad quaevis studia litterarum accedunt, nisi a suo praelato, cum consilio sui conventus, vel majoris partis ejusdem, sibi eundi ad studium licentia primitus sit concessa.
Trigesimus sextus: contra doctores, sive magistros, qui religiosos habitu suo dimisso leges vel physicam audientes scienter docere, aut in scholis suis praesumpserint retinere.
Trigesimus septimus: contra illos qui electores ecclesiasticos, vel eorum consanguineos, pro eo quod noluerint nominare aliquem quem potebant, gravaverint, vel damnificaverint in rebus vel in personis.
Trigesimus octavus est contra illos qui regaliam, custodiam, seu gardiam advocationis, seu defensionis titulum in ecclesiis, monasteriis, seu aliis piis locis, de novo usurpare conantes, bona eorumdem ecclesiarum, monasteriorum, seu piorum locorum vacantium usurpare presumunt. 
Trigesimos nonas est contra clericos et monachos qui fieri haec procurant. 
Quadragesimus casus est contra illos qui ad dirigendas moniales in suis electionibus evocati, non abstinent ab iis per quae inter eas super faciendis ipsis electionibus oriri possit discordia, vel exorta nutriri; omnes enim praedicti ipso jure excommunicati sunt.
(M6) Praeceptum.
Quarto ponuntur alii casus tangentes correctionem criminum quibus quis est ipso jure excommunicatus, et sunt viginti. 
Primus casus est localis in Bononia contra illos scholares qui conducunt domos quas alius inhabitat illo inhabitante irrequisito. 
Secundus casus est cum quis participat in crimine criminoso propter suum crimen excommunicato. 
Tertius est contra illos qui quempiam chrislianornm per anchissinos occidi fecerint. 
Quartas: contra illos qui hoc fieri mandaverint, etiamsi mors non sequatur exinde. 
Quintas: contra illos qui anchissinos receptant, defendunt vel occultant. 
Sextus: contra illos qui Christianos pro negociatione vel aliis honestis navigantes capere, aut rebus suis spoliare praesumunt.
Septimus: contra illos qui Christianos naufragium patientes spoliant rebus suis. 
Octavus: cum quis incidit in factum damnatum per statutum hominis factum sub illa forma ut qui contra fecerit sit excommunicatus. 
Nonus: contra illum qui in civitate vel dioecesi alterius vicarium vel praesulem se constituerit.
Decimas est contra eum qui procuraverit ut conservator suus se intromiserit de aliis quam de manifestis injuriis et violentiis.
Undecimus: contra illos qui absolutionem suam ab excommunicatione, suspensione vel interdicto extorserint vi vel metu.
Duodecimus: contra illos qui fictionem vel fraudem faciunt ad causam inveniendam quod judex personaliter vadat ad aliquam mulierem pro recipiendo testimonio suo.
Decimus tertius est contra personas ecclesiasticas episcopis inferiores, qui alienigenas, et alios non oriundos de terris eorum, publice pecuniam fenebrem exercentes, vel exercere volentes, ad hoc domos in terris suis conducere, vel conductas habere, aut aliter habitare permittunt.
Decimus quartus est contra illos qui usurarios manifestos de terris suis non expellunt.
Decimus quintus: contra illos qui ad foenus exercendum domos illis locant, vel sub alio tiulo quocumque concedunt.
Decimus sextus est contra illos qui propter mortis periculum, aut aliud legitimum impedimentum, ab alio quam ab eo a quo absolvendi de jure fuerint absoluti, cessante postea periculo, vel impedimento hujusmodi, se illi a quo illis cessantibus absolvi debebant, quam cito commode poterunt, contempserint praesentare, mandatum ipsius super illis pro quibus excommunicati fuerant recepturi, et satisfacturi prout justitia suadebit. 
Decimus septimus contra illos quibus, cum a sede apostolica, vel legalis ipsius, absolutionis beneficium a quibuscumque sententiis consequuntur, injungitur ut ordinariorum suorum, vel aliorum quorumlibet, suscepturi poenitentiam ab eisdem, se conspectui repraesentent, et passis injuriam, seu his quibus propter hoc obligati existunt satisfacionem exhibeant competentem, si hoc cum primam commode poterant, non curaverint adimplere: tam isti enim quam illi in pristinam excommunicationis ipso jure sententiam retabuntur.
Decimus octavas est contra illos qui constitutionem domini Nicolai tertii, de verborum significatione, cap. Exiit, factam de intellectu et expositione regulae beati Francisci, ac de ipsius regulae ordinisque fratrum minorum approbatione, aliter quam grammaticaliter exponendo, glosare praesumpserint. 
Decimus nonus: contra doctores seu lectores, qui docuerint in publico, ac ex certa scientia, et deliberate, intellectum depravantes constitutionis ipsius. 
Vigesimus: contra facientes commentum, scripturas, seu libellos, ac ex certa scientia, et deliberate, determinantes in scholis, seu praedicantes contra ea quae in constitutione continentur praedicta; omnes enim praedicti sunt excommunicati.
(M7) Praeceptum.
De articulis fidei. 
Duodecim sunt articuli fidei, quos sacerdotes scire debent magis perfecte quam laici, ut si aliquod dubium occurrat vel oriatur inter suos subditos, quod ipsi possint ipsos suos subditos docere super his, et etiam informare ne pereant, quia necessario omnes tam clerici quam laici scire debent, et firmiter credere. 
Quorum articulorum fidei primus est credere in Deum patrem omnipotentem, creatorem coeli et terrae; secundus est credere in Jesum Christum filium ejus unicum, Dominum nostrum; tertius est credere quia Christus fuit conceptus de Spiritu Sancto, natus ex Maria virgine; quartus est credere quod Christus passus est mortem in cruce sub Pontio Pilato, et fuit sepultus; quintus est credere quod tertia die post mortem suam resurrexit, et descendit ad inferna sive infernum; sextus est quod ascendit ad coelum, sedet ad dexteram Dei Patris omnipotentis; septimus est credere quod Christus veniet, et judicabit vivos et mortuos; octavus est credere in Spiritum Sanctum; nonus est credere in sanctam Ecclesiam catholicam, unicam, et universalem; decimus est credere sanctorum communionem et remissionem peccatorum; undecimus est credere carnis humanae resurrectionem; duodecimus est credere vitam aeternam, hoc est post resurectionem vivere in aeternum tam salvatos quam damnatos; salvati vivent in gloria, et damnati perpetuo in tormentis. 
Et notandum est quod dictos articulos duodecim apostoli gratia Dei inspirati docuerint, et ex illis symbolum apostolorum, quod est: Credo in Deum, etc. composuerint; et quilibet ipsorum apostolorum suum articulum nominavit et posuit in dicto symbolo isto modo: Petrus, Credo in Deum patrem omnipotentem, creatorem coeli, et terrae; Andreas, Et in Jesum Christum filium ejus unicum Dominum nostram; Joannes, Qui conceptus est de Spiritu Sancto, natus ex Maria virgine; Jacobus major, Passus sub Pontio Pilato, crucifixus, mortuus et sepullus; Thomas, Descendit ad infernum, tertia die resurrexit a mortuis; Jacobus minor, Ascendit ad coelum, sedet ad dexteram Dei Patris omnipotentis; Philippus, Inde veniet judicare vivos et mortuos; Bartholomaeus, Credo in Spritum Sanctum; Matthaeus, Sanctam Ecclesiam catholicam; Simon Cananaeus, Sanctorum communionem, remissionem peccatorum; Judas Thadaeus, Carnis resurrectionem; Mathias, Vitam aeternam. 
Amen.
(N) Decimus Quartus Locus.
(N1) Praeceptum.
De citationibus non exequendis. 
Ad nostrum saepe pervenit auditum quod nonnulli citationum et monitionum portitores ipsas deferunt maliciose presbyteris exequendas, ut illi contra quos portantur sibi providere non possint. 
Propter quod contingit multoties quod citati et moniti ad diem sibi assignatam commode venire non possunt, et ob hoc excommunicantur et grave damnificantur sine causa. 
Nos volentes obviare maliciis talium, quantum possumus, et nostris subditis subvenire, omnibus presbyteris caeterisque personis ecclesiasticis nostrae Remensis dioecesis districte prohibemus, sub poena canonica, ne de caetero citationes aliquas, cujuscumque auctoritate procedant, contra nostros subditos executioni demandent aliqualiter, nisi inte diem qua citatio presbytero fuerit praesentata, et diem in citatione contentam fuerint duo dies, mediale et integre, nisi ex causa justa in ea citatione exprimatur expresse, non obstante statuto inhibitionis synodalis; rescribant tamen presbyteri causam quare citationem hujusmodi execuli non fuerint, ne inobedientes videantur.
(N2) Praeceptum.
De festis Dei et Sanctorum, quae, et quomodo debeant servari a clero et populo.
Festa Dei et Sanctorum quae per anni circulum occurrunt, in nostra Remensi dioecesi praecipimus observari, modo qui sequitur et forma: primo, festa Circumcisionis, Epiphaniae, Remigii et Hilarii, Purificationis beatae Mariae, Mattbiae apostoli, Annuntiationis Dominicae, beati Marci evangelistae usque post missam, beatorum Philippi et Jacobi apostolorum, Inventionis sanctae Crucis, beati Barnabae apostoli, Nativitas beati Joannis-Baptistae, beatorum Petri et Pauli apostolorum, beatae Mariae Magdalenae, beati Jacobi apostoli, beati Laurentii, Assumptionis beatae Mariae, beati Bartholomaei apostoli, beati Ludovici, Nativitas beatae Mariae, Exaltationis sanctae Crucis, beati Matthaei apostoli et evangelistae, beati Michaelis archangeli, beati Dionysii, beati Lucae evangelistae, beatorum Simonis et Judae apostolorum, Omnium Sanctorum, Commemorationis fidelium defunctorum, beati Martini, beati Andreae apostoli; beati Nicolai, Conceptionis beatae Mariae, beati Thomae apostoli, Nativitas Domini, beati Stephani, beati Joannis apostoli et evangelistae, et Sanctorum Innocentium, ab omnibus operibus ruralibus, tam hominum quam equorum, reverenter observentur, et praecipiantur observari. 
In festis vero Conversionis sancti Pauli, Cathedrae sancti Petri, beatae Annae, quae mater est Matris Dei, beati Petri-ad-Vincula, Decollationis sancti Joannis-Baptistae, Translationis sancti Remigii, sancti Bricii, sancti Clementis, sancti Nicasii, sancti Thomae Cantuariensis, et beati Sylvestri, opera non fiant manualia, sed his diebus vadat populus ad ecclesiam, matutinas, missam et vesperas, ob Dei reverentiam et sanctorum, reverenter audituri.
(N3) Praeceptum.
Casus de quibus curati et simplices presbyteri absolvere non possunt. 
Caveant sacerdotes ne de majoribus peccatis domino papae et nobis reservatis, nisi in mortis articulo absolvant peccatores, sicut de homicidio; de perjurio quod aliquis incurrit scienter et deliberate pro nocendo alicui et ipsum damnificando, pretio, favore, vel odio; de fide mentita; de injectione manuum temere violenta in patrem, matrem, seu presbyteros, vel religiosas personas; de incendio voluntario; de simonia; de faciendo falsas litteras; de sustinendo vel fovendo falsarios quoscumque; de incestu, tam naturali quam legali et spirituali, videlicet qui cognoscit consanguineam suam, vel uxoris suae, vel consanguinei sui, vel filiam suam spiritualem, vel filiolam suam, vel matrem, aut sororem suam naturalem, vel filiam, vel illius cujus confessionem audivit; item, de lapsu carnis cum masculis, vel brutis animalibus, vel cum monialibus; item de defloratione virginum; de transgressione* voti; de blasphemia in Deum et sanctos ejus; de violatione cimiteriorum et ecclesiarum, tam sanguinis quam seminis; item de haeresi; de schismate; de sortilegiis factis de sacramentis ecclesiae, ut de corpore Christi, de chrismate, oleo sancto et aqua benedicta, et de iis qui ad hoc faciendum praestant consilium et favorem. 
Item, de his qui faciunt abortivum coeundo, vel per herbas, aut aliter, et de illis qui in hoc consentiunt, et praestant consilium et juvamen; item de clericis et presbyteris qui furtum committunt super aliquos magistros; item, de presbyteris et clericis irregularibus, qui pluribus modis irregularitatem incurrere possunt, videlicet si bis scienter fuerint baptizati, et qui praesentes fuerint et consentientes; item, si sine tonsura aliquem ordinem susceperunt; item, qui saltum fecerunt in ordinibus suscipiendis; item, qui homicidium perpetraverunt per se vel per alium; item, qui in judicio sanguinis interfuerunt, et qui consilium dederunt et juvamen aliquomodo scienter unde mors hominis vel membri mutilatio sequeretur; item, qui scribit, legit, vel dictat litteras, vel aliud adminiculum praestat, ut aliquis mutiletur vel occidatur, si veniat ad effectum; item, qui recipiunt ordines excommunicati vel suspensi, et qui divina celebrant sic ligati. 
Item, non absolvant de parentibus qui pueros opprimunt, vel aliis qui extingunt dormiendo, vel alias, et qui ipsos permittunt in igne, aut in aqua, vel alibi negligenter perire. 
De casibus praemissis nullus simplex sacerdos praesumat aliquem absolvere, nisi in articulo mortis; sed tales ad nos vel dominum papam remittat, secundum quod requirit peccatum, quod scire poterit per hos versus:
Qui facit incestum, deflorens, aut homicida, Sortilegus, patrum percussor, vel sodomita, Transgressor voti, perjurus, sacrilegusque, Et mentita fides, faciens incendia, prolis Oppressor, blasphemus, haereticus, omnis adulter.
Pontificem super his devote semper adibis.
Ad papam, feriens clerum, falsarius, urens Ecclesiam, Simon, audens celebrare ligatus.
(N4) Praeceptum.
Quibus temporibus debent fieri benedictiones nuptiales, vel non. 
Quidam sunt presbyteri qui dubitant utrum dominica ante Ascensionem Domini possint vel debeant fieri benedictiones nuptiales. 
Ad quorum dubitationem respondemus quod sic: nam a prima die dominica Adventus usque ad vigiliam beatorum Remigii et Hilarii cxclusive, et a dominica Septuagesimae usque ad diem sabbati post Pascha inclusive, et a feria secunda ante Ascensionem Domini, qua die incipiunt processiones Rogationum ubi cantatur litania Kyrie eleison, usque ad diem sabbati post Pentecostes inclusive, prohibentur fieri benedictiones nuptiales duntaxat. 
Aliis autem diebus possunt fieri et benedici, bannis factis, nisi sit impedimentum quod obsistat; unde versus:
Aspiciens, veterem, circum quasi, quis, benedictam
Aufert, concedit, vetat, indulget, prohibet, dat.
Et notandum est quod benedictio nuptialis non debet celebrari, nisi prius tribus bannis per tres dies dominicos vel solemnes proclamatis, ut dictum est supra, secundo loco, quinto praecepto, de matrimoniis; propter hoc tamen non inhibetur quin possint fieri dicta banna qualibet die septimanae, ut melius possit sciri si sit aliquod impedimentum in matrimonio contrahendo, missis vel vesperis, non solum ter, sed quater, quinquies, sexies, vel decies, vel amplius si presbyter fuerit super hoc requisitus; non tamen ad benedictionem procedere debet, nisi in dictis proclamationibus fuerint tres dominici dies vel solemnes, ut praefertur, aut per curiam Remensem cum nubere volentibus fuerit dispensatum.
(N5) Praeceptum.
Saepe contingit, unde dolendum est, quod casibus fortuitis et inopinatis, multi probi homines moriuntur sine confessione et sacramentorum perceptione, et licet non sint excommunicati, aut aliter impediti quin possent et debuissent admitti ad omnia ecclesiae sacramenta, presbyteri ipsos sic defunctos ad ecclesiasticam sepulturam non admittunt sine superiorum licentia speciali, propter quod cadavera jacent per tres dies vel quatuor super terram, in scandalum plurimorum. 
Quare volumus et statuimus, ut si de caetero aliqui sic decedant, quod absit, tradantur ecclesiasticae sepulturae, nisi sit aliud impedimentum canonicum, quod obsistat, ut parcatur haeredum et executorum laboribus et expensis.