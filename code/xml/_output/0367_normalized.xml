<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Angers</title>
                <recordID>0367</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1366-03-12</origDate>
                <dateNotes/>
                <origPlace>Angers</origPlace>
                <diocese>Angers</diocese>
                <province>Tours</province>
                <country>France</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Provincial</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 367</p>
                <p>Year: 1366</p>
                <p>Month: 3</p>
                <p>Day: 12</p>
                <p>Circa: None</p>
                <p>DatingNotes: Mansi incorrectly dates this to 1365 (along with other earlier editions)</p>
                <p>Place: Angers</p>
                <p>Diocese: Angers</p>
                <p>Province: Tours</p>
                <p>CountryModern: France</p>
                <p>Latitude: 47.473612</p>
                <p>Longitude: -0.554167</p>
                <p>PlaceNotes: None</p>
                <p>Classification: Provincial</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Avril, Tours, 373-396</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: Hard Copy Scan</p>
                <p>OCR: Yes</p>
                <p>Transcription: Reviewed </p>
                <p>GeneralNotes: Also survives in vernacular translation</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Statuta concilii prouincialis Andegauis celebrati anno Domini millesimo CCCoLXoUo.</p>
                    <p>Ad honorem Dei Patris omnipotentis, decus et decorem ciuitatis, diocesis ac prouincie Turonensis, cui, Deo auctore, Sedis apostolice gracia et diuina fauente clemencia, presidemus, nos, Simon, permissione diuina archiepiscopus Turonensis uocatis et coadunatis uenerabilibus fratribus nostris Gaufrido Dolensis, Michele Cenomanensis, Radulpho Redonensis, Guillelmo Andegauensis, Guillelmo Maclouiensis, Guillelmo Leonensis, et Eueno Trecorensis ecclesiarum episcopis et suffraganeis nostris, sede Nannetensi uacante, uenerabilibus fratribus Briocensi, Uenetensi et Corisopitensi episcopis absentibus et legitime excusatis per legitimos procuratores literatorie destinatos, necnon abbatibus et prelatis, qui ad hoc uocari consueuerunt.</p>
                    <p>Ad futuram rei memoriam pro reformacione morum, defensione et tranquillo statu Ecclesiarum nostro regimini commissarum, deliberacione prouida prehabita, et ipsius approbacione concilii ordinanda duximus et eciam statuenda ea que per ordinem subsequuntur.</p>
                    <p>Que quidem iuxta approbacionem huiusmodi decreuimus obtinere perpetuam roboris firmitatem.</p>
                    <p>Acta in ecclesia Andegauensi, die iouis duodecima mensis martii anno Domini millesimo CCC LX quinto.</p>
                </div>
                <div>
                    <head>Capitulum 1</head>
                    <p>De rescriptis.</p>
                    <p>Licet Sedes apostolica in gratiis et iusticia se exhibeat liberalem, tamen nonnulli eius litteris nequiter abutuntur, reum trahendo et conueniendo ad diuersos iudices super diuersis accionibus personalibus uel conueniunt eos, cum quibus nullam habent materiam questionis uel contra concilium ultra duas dietas per conseruatorias, uel rescripta alia, in quibusc conceditur quod reum usque ad duas dietas trahere ualeant et non ultra, quod licet sit prohibitum per canonicas sancciones penas transgressoribus infligentes, quia tamen facti experiencia nos edocet, prohibicionibus non obstantibus, quod nonnulli nostre prouincie Turonensis rescriptis premissis apostolicis abutuntur, ideoque, sacro approbante concilio, edicto perpetuo prohibemus ne quis per quodcumque rescriptum apostolicum coram diuersis iudicibus super eisdem, uel diuersis accionalibus personalibus eodem tempore uel illum, contra quem non habet accionem, uel pere quamcumque conseruatoriam, priuilegium uel rescriptum in quo conceditur quod usque ad duas dietas reum trahere ualeat, ultra duas dietas non trahat, nec rescripta apostolica ad futuras controuersias trahat, que non erant exorte tempore rescripti impetrati, quod si contrarium fecerit in casibus premissis uel aliquo premissorum, excommunicacionis sentenciam incurrat ipso facto.</p>
                </div>
                <div>
                    <head>Capitulum 2</head>
                    <p>De actore et reo eiusdem diocesis [1].</p>
                    <p>Dudum Bonifacius VIII papa salubriter statuit quod quando actor et reus eiusdem ciuitatis et diocesis fuerint, quod per litteras apostolicas infra ipsas reus conueniatur et non extra, nisi in certis casibus in dicta constitucione expressatis, ita quod tunc reus a fine diocesis ultra unam dietam non trahatur, et quia nonnulli nostre prouincie predicta constitucione abutuntur, reum trahendo ad loca remota ultra unam dietam contra tenorem constitucionis supradicte, et eum fatigant laboribus et expensis, uolentes predictis abusionibus obuiare, edicto perpetuo prohibemus ne quacumque persona ecclesiastica, secularis, regularis uel alia quacumque prefulgeat dignitate, quando actor et reus eiusdem fuerint ciuitatis uel diocesis, reum extra ipsas audeat trahere, nisi in casibus in dicta constitucione comprehensis, uel alias sibi competat ex beneficio litterarum, et tunc usque ad unam dietam a fine diocesis, et non ultra, et eciam in aliis casibus in dicta constitucione comprehensis in quibus permittitur quod reum trahere ualeat extra ipsas, ita quod eciam ad loca non insignia trahatur.</p>
                    <p>Contrarium uero facientes in casibus premissis, uel aliquo premissorum, incurrant excommunicacionis sentenciam ipso facto.</p>
                </div>
                <div>
                    <head>Capitulum 3</head>
                    <p>Taxacio diete usualis [2].</p>
                    <p>Sane quia nonnulli in nostra prouincia dietas diuersi modo in casibus premissis nituntur computare, aliqui decem, aliqui duodecim plus uel minus leucas accipiunt pro dieta, nos uero, de communi consilio et assensu totius concilii, XII leucas taxamus pro dieta uulgari, uel eciam usuali, in diocesi Turonensi et Andegauensi, in Britannia uero et Cenomannia decem leucas taxamus pro dieta, itaque reus a fine diocesis Turonensis et Andegauensis ultra duodecim, et in Britannia et Cenomannia, ultra decem leucas per litteras apostolicas non trahatur, uel ubi competeret ex beneficio litterarum, quod ultra traheretur qualibet dieta in diocesibus predictis decem uel duodecim, Ut prefertur leucas non excedat, qui uero contrarium fecerit, excommunicacionis incurrat ipso facto.</p>
                </div>
                <div>
                    <head>Capitulum 4</head>
                    <p>De non citando uirtute litterarum apostolicarum, nisi antea uise fuerint ab ordinario [3].</p>
                    <p>Item prohibemus quod nullus presbiter, clericus, tabellio, notarius, uel quecunque persona alia ecclesiastica uel secularis nostre prouincie citet uel audeat citare, auctoritate aliquarum litterarum apostolicarum, siue sint rescripta, conseruatorie uel priuilegia, nisi uiso originali, uel tenore ipsius publicato auctoritate diocesani, et de mandato ipsius per aliquam personam publicam, et sub sigillo ordinarii, qui contrarium fecerit, penam decem librarum incurrat, ipso facto piis operibus per ordinarium conuertendarum.</p>
                </div>
                <div>
                    <head>Capitulum 5</head>
                    <p>Ut impetrantes beneficia ex uirtute litterarum apostolicarum suam accepcionem intra sex menses publicent [4].</p>
                    <p>Sane quia nonnulli Apostolici impetrantes beneficia uacatura cum clausula quod infra mensem ualeant acceptare uirtute litterarum apostolicarum, plura beneficia acceptant et huiusmodi accepciones occultant fraudulenter in preiudicium et scandalum plurimorum ex quibus plura inconueniencia in nostra prouincia reperimus euenisse, maxime cum aliqui, quibus dicta beneficia acceptata per ordinarium collata fuerant dictas acceptaciones ignorantes, racione beneficii sibi collati promoti ad sacerdotium per dictos impetrantes post annum a tempore uacacionis sunt exclusi, et ipsos oportet mendicare in opprobrium ordinis clericalis, uolentes dictis fraudibus et malitiis obuiare, approbante sacro concilio, statuimus quod huiusmodi impetrantes acceptacionem huiusmodi infra tres menses a tempore acceptacionis, legitimo impedimento cessante, in loco beneficii acceptati teneantur publicare, alioquin dicta acceptacione et iure sibi acquisito per huiusmodi acceptacionem sint priuati.</p>
                </div>
                <div>
                    <head>Capitulum 6</head>
                    <p>Ut Apostolici qui beneficium acceptauerunt, possessionem apprehendant infra sex menses [5].</p>
                    <p>Item, cum beneficia ecclesiastica ultra sex menses uacare non debeant, et nonnulli Apostolici impetrantes occulte et clandestine faciunt sibi de beneficiis prouideri, collaciones sibi factas occultantes et differentes dictorum beneficiorum possessionem recipere, ut sibi de pinguioribus faciant prouidere, non sine dictorum beneficiatorum preiudicio et scandalo aliorum, ideoque sacro approbante concilio, statuimus quod impetrantes Apostolici postquam de beneficiis uacantibus per suos executores sibi faciant prouideri, siue fuerint dignitates, personatus, prioratus, officia, administraciones et beneficia alia, quocumque nomine censeantur, infra sex menses a tempore prouisionis sibi facte per se uel per alium possessionem realem dictorum beneficiorum apprehendere teneantur.</p>
                    <p>Quod si infra dictum terminum, legitimo impedimento cessante, possessionem dictorum beneficiorum, dignitatum, personatum, prioratuum, officiorum, administracionum et aliorum beneficiorum quorumcumque non apprehenderint, omni iure sibi quesito per dictas collaciones sint priuati.</p>
                </div>
                <div>
                    <head>Capitulum 7</head>
                    <p>De supplenda negligencia prelatorum.</p>
                    <p>Item statuimus quod prelati tam seculares quam regulares, et alii qui dignitates, personatus, prioratus, officia, administraciones, et alia beneficia de iure uel consuetudine in nostra prouincia habent conferre, personis idoneis illa conferant, quorum collacio non sit clandestina, nec occulta, immo ipsam collacionem infra sex menses a tempore uacacionis publicent et illi quibus collaciones fient, siue prouisiones de dignitatibus, personatibus, prioratibus, officiis, administracionibus, et aliis beneficiis tam secularibus quam regularibus infra sex menses a tempore collacionis beneficii possessionem ipsius per se uel per alium, legitimo impedimento cessante, apprehendere teneantur, alioquin collacio pro nulla habeatur, et ille cui facta fuerit prouisio lapso termino, omni iure sibi quesito per collacionem uel prouisionem sibi factam sit priuatus et collacio ad proximum superiorem sit eo ipso deuoluta.</p>
                </div>
                <div>
                    <head>Capitulum 8</head>
                    <p>Beneficia sacros ordines requirencia, etatem ordinum suscipiendorum habentibus conferantur [6].</p>
                    <p>Item constitucione irrefragabili prohibemus ne beneficia ecclesiastica, siue sint dignitates, personatus, officia, capellanie, prebende, uel alia quocumque nomine censeantur, que de fundacione, consuetudine, uel de statuto, sacros ordines requirunt, personis que non erunt etatis legitime ad recipiendos illos ordines quos beneficia requirunt, nullatenus conferantur, quod si contrarium factum fuerit, collacio sit nulla ipso facto, et collatores potestate conferendi ea uice sint priuati, nisi ex causa euidenti per ordinarium fuerit dispensatum.</p>
                </div>
                <div>
                    <head>Capitulum 9</head>
                    <p>De temporibus ordinandorum.</p>
                    <p>Presenti decreto statuimus quod omnes principales persone, prelati et capita ecclesiarum collegiatarum et omnes qui in ecclesiis Cathedralibus, collegiatis et regularibus nostre prouincie Turonensis obtinent dignitates, personatus, officia siue sint decani, prepositi, archidiaconi, archipresbyteri, capicerii et alii quocumque nomine censeantur, et alii qui alia beneficia obtinent, racione quorum de iure uel consuetudine tenentur promoueri in nostra prouincia infra annum a tempore prouisionis sibi facte et possessionis adepte pacifice, impedimento legitimo cessante, saltem ad subdiaconatus ordinem se faciant promoueri, alioquin dignitatibus, personatibus, officiis et beneficiis lapso anno absque monicione aliqua sint priuati.</p>
                </div>
                <div>
                    <head>Capitulum 10</head>
                    <p>De officio archidiaconi.</p>
                    <p>Ceterum cum prouida deliberacione in concilio Andegauensi alias fuerit ordinatum ne archidiaconi uel archipresbyteri, qui de iure uel consuetudine personas ecclesiasticas presentatas ad curas parrochialium ecclesiarum habent examinare et post examinacionem nobis uel suffraganeis nostris uel aliis quibus de consuetudine uel alio iure pertinet curas committere uel conferre, nil exigant pro litteris uel sigillo, quod uero huiusmodi statutum minime seruabatur, immo predicti racione sigilli uel littere immoderate pecunias extorquebant, ideoque, sacro approbante concilio, prohibemus ne quis uel aliqui a personis ecclesiasticis, per ipsos examinandis uel presentandis illis, qui habent curas committere uel conferre, pro sigillo uel littera aliquid recipiant, contrarium uero facientes eo ipso pena in dicto concilio percellantur.</p>
                </div>
                <div>
                    <head>Capitulum 11</head>
                    <p>Taxa ualoris lecti decedentis rectoris, cui stare iubetur archidiaconus [7].</p>
                    <p>Item edicto perpetuo prohibemus ne archidiaconi, archipresbyteri, et alie persone ecclesiastice, qui de consuetudine lectos rectorum parrochialium ecclesiarum decedentium intra certos limites nostre prouincie Turonensis sibi uendicant, pro lecto ultra quinquaginta solidos recipiant, dum tamen parochialis ecclesia, quam curatus defunctus obtinebat, quinquaginta libras secundum taxacionem decime non excedat, uel lectum recipiat secundum taxam superius moderatam.</p>
                    <p>Quod si ultra quinquaginta libras parochialis ecclesia excedat pro decima, centum solidos pro lecto poterunt recipere et non ultra, sine condicione reseruata, quod pecuniam possint recipere iuxta taxam moderatam, uel lectum ad ualorem ut superius est expressum.</p>
                    <p>Qui uero contrarium fecerit recipiendo ultra summam et modum, que in presenti constitucione continentur, eo ipso perdat lectum uel illud, quod racione lecti poterat euenire.</p>
                </div>
                <div>
                    <head>Capitulum 12</head>
                    <p>De uita et honestate clericorum.</p>
                    <p>Item cum in concilio Turonensi salubriter fuerit ordinatum, ne presbyteri prodeant in publicum sine cappis uel mantellis clausis, et quod eciam portent clausa supertunicalia et honesta, nos latius prouidere uolentes, auctoritate presentis concilii, prohibemus ne aliqua persona ecclesiastica nostre prouincie, cuiuscumque status uel condicionis existat, decanus, archidiaconi, archipresbyter, canonicus metropolitane ecclesie, Cathedralis uel collegiate, et alii beneficiati, uestes breues uel botonnatas ante pectus in publico deferant, nec capucia cum longa corneta, sed breui et honesta, et botonnibus in capuciis non utantur.</p>
                    <p>Qui uero contrarium fecerit in casibus premissis, uel aliquo premissorum, si canonicus metropolitane ecclesie, Cathedralis, uel collegiate a uoce capituli et distribucionibus quotidiannis per mensem eo ipso sit suspensus, ita quod suspensione durante, uox sua in capitulo pro nulla habeatur, et distribuciones ad illum usum assigentur cui de consuetudine distribuciones absentium committuntur.</p>
                    <p>Quod si alias beneficiatus fuerit, a fructibus beneficiorum per mensem sit suspensus.</p>
                </div>
                <div>
                    <head>Capitulum 13</head>
                    <p>Ne clerici utuntur uestibus breuibus, sotularibus de polena, capuciis botonatis et mantellis fixis depeciatis [8].</p>
                    <p>Item, firmiter prohibemus ne clerici in nostra prouincia utantur breuibus uestibus, uel solutaribus de polena, nec capueia botonnata in publice deferant, sed uestes longas ad minus usque ad genus propendentes, qui uero contrarium fecerit, uidelicet portando breues uestes uel sotulares de polena, uel eciam capucia botonnata in casibus premissis, uel aliqua premissorum penam decem librarum incurrat eo ipso, uel eciam si deferat mantellum seu chlamidem fixum, depeciatum per circuitum, per ordinarium piis usibus conuertandarum.</p>
                </div>
                <div>
                    <head>Capitulum 14</head>
                    <p>Cum presbyteri celebrant pro mortuis, dicant officium mortuorum, et curati singulis diebus ferialibus [9].</p>
                    <p>Item, prohibemus in uirtute sancte obedientie, ne quis presbyter nostre prouincie audeat missam celebrare pro mortuis, nisi primo dixerit officium mortuorum, et omnes curati parrochialium ecclesiarum singulis diebus ferialibus teneantur dicere officium mortuorum5, potissime trium leccionum.</p>
                </div>
                <div>
                    <head>Capitulum 15</head>
                    <p>De officio beate Marie in Cathedralibus, regularibus et collegiatis ecclesiis singulis diebus decantando [10].</p>
                    <p>Item, approbante concilio, statuimus quod in singulis ecclesiis metropolitanis, Cathedralibus, regularibus, collegiatis, matutine, et alie hore de beata Maria singulis diebus solemniter decantentur, nisi alias officium esset de beata Maria, uel aliis maioribus festis annis, uel in Aduentu Domini, et ad hoc omnes uolumus adstringi sub precepto.</p>
                </div>
                <div>
                    <head>Capitulum 16</head>
                    <p>Quiuis ecclesiasticus, eciam pontifex, ultra duo fercula ad plus sibi parari non faciat [11].</p>
                    <p>Cum sobrie uiuere debeant uniuersi, et maxime persone ecclesiastice, quas in se oportet ostendere quomodo alii debeant conuersari, non in ebrietatibus uel conuiuiis epulando, sed moderate et honeste, ne longi temporis breuis hora uictum consumat, ideoque in uirtute sancte obedientie, et sub obtestacione diuini iudicii approbante concilio, firmiter prohibemus, ne queuis persona ecclesiastica secularis uel regularis in nostra prouincia, eciam si pontificali uel quauis alia prefulgeat dignitate, ultra duo fercula ad plus, eciam in conuiuiis solemnibus, uel festiuitatibus precipuis parare faciat, sed predictis duobus ferculis non superfluis sit contentus, nisi forte propter aduentum principum, uel aliarum personarum, propter quarum aduentum posset ecclesia aliquod commodum reportare, uel damna uel incommoda euitare, et tunc ipsorum conscientie relinquatur.</p>
                </div>
                <div>
                    <head>Capitulum 17</head>
                    <p>De clericis non residentibus.</p>
                    <p>Ceterum cum persone ecclesiastice in suis beneficiis teneantur personaliter residere, et maxime si curam habeant animarum, irrefragabili statuto ordinamus ut omnes curati parrochialium ecclesiarum nostre prouincie Turonensis in suis parrochialibus ecclesiis residenciam faciant personalem, nisi super hoc ex causa per superiorem fuerit dispensatum, uel alias legitime fuerint impediti.</p>
                    <p>Quod si residenciam non fecerint, ut tenentur et ultra mensem se a suis beneficiis absentauerint sine causa a percepcione fructuum suarum ecclesiarum sint suspensi, fructibus ipsis in ecclesiarum utilitatem conuertendis.</p>
                    <p>Quod si per sex menses sine causa5 legitima, ut premittitur, se absentauerint, lapsis sex mensibus, ipsis ecclesiis perpetuo sint priuati, et illi, ad quos pertinebit dictarum ecclesiarum collacio, de ipsis ecclesiis habeant prouidere.</p>
                </div>
                <div>
                    <head>Capitulum 18</head>
                    <p>Non lucrantur distribuciones qui officiis a principio usque ad finem non intersint [11a].</p>
                    <p>Item, licet distribuciones quotidiane et anniuersaria in ecclesiis metropolitanis, Cathedralibus et collegiatis pro interessentibus personaliter horis ipsis et anniuersariis, sint laudabiliter ordinate, ita quod qui non laborat non manducet, et nonnulli ecclesiarum predictarum nostre prouincie canonici et alii, qui de consuetudine dictas distribuciones et anniuersaria in ipsis ecclesiis recipiunt, tarde ueniunt, et cito postquam chorum intrauerint, recedunt sine causa, ideoque, sacro approbante concilio, statuimus ut predicti canonici et alii qui predictas distribuciones et anniuersaria in predictis ecclesiis recipiunt in principio horarum intrent chorum ipsis horis anniuersariis et ad missam intersint, uidelicet a primo psalmo usque ad finem illius hore et anniuersarii, necnon in introitu misse a prima collecta usque ad finem totius ipsius misse continuo remansuri.</p>
                    <p>Quod si in premissis defecerint sine causa racionabili distribuciones siue anniuersaria illius hore eo ipso perdant, et illi uel illis applicentur quibus applicarentur, si iidem recedentes ipsis horis uel anniuersariis nullatenus interfuissent.</p>
                    <p>Quod si predictas distribuciones uel anniuersaria contra nostram constitucionem uoluerint extorquere, per mensem a distribucionibus uel anniuersariis sint suspensi.</p>
                    <p>Quod si in predicto mense suspensione durante, aliquid pro distribucionibus uel anniuersariis receperint, ingressum ecclesie, usquequo restituerint omnia que contra presentem constitucionem receperint, sibi nouerint interdictum.</p>
                </div>
                <div>
                    <head>Capitulum 19</head>
                    <p>De statu monachorum.</p>
                    <p>Item, cum per decenciam habitus extrinseci morum oporteat ostendere honestatem, et licet secundum canonicas sancciones fuerit salubriter ordinatum quod monachi ordinis sancti Benedicti pro habitu capas clausas, cucullos uel floccum honestum, longum et amplum deferant, et uestes superiores proximo habitui largas, longas et clausas per circuitum deferant, et quod bottis uel sotularibus corrigiatis, altis et honestis utantur, tamen nonnulli monachi dicti ordinis in nostra prouincia, in se quasi nihil de regulari obseruancia ostendentes, chlamides siue rotundellos, uestes fixas decurtatas cum botonibus in publico deferre non uerentur, in religiosorum opprobrium et scandalum plurimorum, ideoque approbante concilio, prohibemus ne quis religiosus dicti ordinis, abbas, prior, uel quicumque alius cuiuscumque status uel condicionis existat, chlamides seu rotundellos, uestes proximo habitui fixas, uel quoquomodolibet botonatas in proximo deferre presumat.</p>
                    <p>Qui uero contrarium fecerit in aliquo casu premissorum, suspensionis sentenciam incurrat ipso facto, quam si sustinuerit per annum, prelatura, prioratu, beneficio uel administracione quam habuit sit priuatus.</p>
                    <p>Quod si beneficium non habeat, per annum sit inhabilis ad quodcumque beneficium ecclesiasticum obtinendum.</p>
                </div>
                <div>
                    <head>Capitulum 20</head>
                    <p>Canonici regulares habitum deferant sue religioni congruentem, non uero chlamides fixas, nec elocas sericatas [12].</p>
                    <p>Abusionibus quorumdam canonicorum regularium nostre prouincie Turonensis, qui secundum regulam beati Augustini debentes laudabiliter uiuere et honeste conuersari, quid eis liceat, non aduertunt aa regulari obseruancia deuiantes qui nec, prout decet, secundum regulam superpellicium aut cappam, nec alium honestum habitum deferunt secundum suorum monasteriorum consuetudinem approbatam, imo uestes fixas, botonnatas et chlamidem fixam super humerum in publico deferre non uerentur, obuiare uolentes, approbante concilio, statuimus quod monachi dicti ordinis in nostra prouincia, professores, prelati, priores et alii cuiuscumque status uel condicionis existant, habitum deferant sue religioni congruentem, uidelicet superpellicium in ecclesia et aliis locis quibus solitum est fieri ab antiquo aut cappam clausam, uel alium honestum habitum secundum suam regulam et consuetudinem suorum monasteriorum approbatam, necnon uestes superiores longas, clausas et honestas portent in publico, nec chlamides fixas super humerum, sed clausas, largas, longas et honestas, nec elocas sericatas, siue consutas de serico alterius coloris quam fuerit eloca uel mantellus seu cappa.</p>
                    <p>Qui uero contrarium fecerit, in casibus premissis, uel aliquo premissorum, per annum a beneficio suspendatur, et si beneficium non habuerit per idem tempus sit inhabilis ad beneficium ecclesiasticum obtinendum.</p>
                </div>
                <div>
                    <head>Capitulum 21</head>
                    <p>De religiosis domibus.</p>
                    <p>Irrefragabili statuto prohibemus ne illi qui de consuetudine, de iure uel fundacione in nostra prouincia eleemosinarias, leprosarias, xenodochia, uel domos Dei habent committere, quocumque colore sibi quesito pecuniam uel quicquam aliud racione commissionis sigilli uel littere accipiant.</p>
                    <p>Quod si contrarium fecerint et contra nostram constitucionem presentem aliquid receperint, excommunicacionis sentenciam incurrant ipso facto.</p>
                </div>
                <div>
                    <head>Capitulum 22</head>
                    <p>De obseruacione ieiuniorum.</p>
                    <p>Sane cum diebus ieiunialibus et maxime in Quadragesima non solum a carnibus, sed eciam ab illis que a carnibus sementariam trahunt originem sit penitus abstinendum, et nonnulli nostre prouincie tam persone ecclesiastice quam eciam seculares in nonnullis locis lacte et butiro utantur indistincte, licet piscium, olei et aliorum necessariorum possint copiam inuenire, ideo, approbante concilio, prohibemus ne aliqua persona ecclesiastica uel secularis butirum uel lac comedat in Quadragesima, uel quomodolibet in pane uel leguminibus utatur in casibus a iure non permissis, nisi super hoc priuilegium habuerit.</p>
                    <p>Qui uero contrarium fecerit notam reatus inobedientie incurrat et tanquam transgressor precepti et concilii prouincialis puniatur, absolucionem transgressorum tantummodo superioribus reseruantes.</p>
                </div>
                <div>
                    <head>Capitulum 23</head>
                    <p>De censibus.</p>
                    <p>Cum iuris sit prouisione statutum quod pro rebus propriis ecclesiasticarum personarum, quas non causa negociandi deferunt, seu deferri faciunt, pedagia uel guidagia, nullatenus exigantur, et in contrarium facientes est excommunicacionis sentencia promulgata, et bone memorie Gaufridus predecessor noster in concilio apud Castrum Gonterii celebrato, salubriter prohibuit, ne a clericis uel a personis ecclesiasticis pro rebus propriis, uel eciam ecclesiarum, quas non mercimonii causa, per terram uel aquam aut per mare ducerent uel duci facerent, quisquam suo uel nomine alieno, pedagia, guidagia, coustumas aut exacciones quascunque et quocunque nomine censerentur exigeret uel de nouo imponeret, contrarium facientes excommunicacionis sentencia innodando, et res proprias clericorum, uel ecclesiasticarum personarum declarauit, uina, blada, et alia de suis rebus hereditariis et que in terra sua uel ecclesia recolligunt, et que de redditibus propriis recipiunt, et que collecta recepta et habita causa uendendi, ut pecuniam inde habitam in usus proprios conuertant, per terram uel aquam ducunt uel duci faciunt, intellexit, et debere intelligi declarauit, hoc non fieri causa mercimonii, taleque negotium esse personis ecclesiasticis, licitum et honestum et liberum a pedagiis, coustumis, et exaccionibus aliis quibuscumque.</p>
                    <p>Nos uero, approbante concilio, dictas prohibiciones, declaraciones, statuta et penas in premissis comprehensas uolumus in suo robore permanere, ita quod qui a personis ecclesiasticis pro premissis rebus, quas ducunt, uel duci faciunt per terram uel aquam per se uel alium a ductoribus uel ab illis qui uehunt uel transferrunt, receperit pedagia, exacciones uel coustumas, excommunicacionis sentenciam incurrat ipso facto et locus in quo pedagia, guidagia, coustume et exacciones recipiuntur, eo ipso sit suppositum ecclesiastico interdicto.</p>
                    <p>Et qui nonnulli in pre iudicium ecclesiastice libertatis et predicti concilii nouas fraudes inueniunt per obliquum, uolentes personas ecclesiasticas submittere seruituti, non a predictis personis, sed ab illis qui predicta nomine clericorum et ecclesiasticarum personarum deferunt, uehunt, et transferunt per se uel per alium, pedagia, coustumas, et exacciones de nouo, exigunt, necnon premissas personas ecclesiasticas uel illos qui nomine ipsorum premissa portant, uel transferunt, compellunt ut ad ipsos ueniant, et quod sibi significent quod sunt res clericorum et personarum ecclesiasticarum, quod si non fecerint, res et bona clericorum et personarum ecclesiasticarum, que ducuntur per aquam et terram sibi de facto confiscant et appropriant pro libito uoluntatis, quam confiscacionem declaramus esse contra concilium et in preiudicium ecclesiastice libertatis.</p>
                    <p>Et talia facientes declaramus incidere in sentencia et penis in predicto concilio et nostro superius declaratis, predictum concilium dicti Gaufridi innouamus, et quod omnia sic comprehensa in nostra constitucione fidem faciant, ac si totum originale et tenor ipsius esset hic omnino de uerbo ad uerbum comprehensus.</p>
                </div>
                <div>
                    <head>Capitulum 24</head>
                    <p>De immunitate ecclesiarum.</p>
                    <p>Sacro approbante concilio excommunicamus inuasores, raptores, depredatores, occupatores suo nomine, uel eciam alieno, personarum ecclesiasticarum et rerum suarum, uel ecclesie seu locorum religiosorum et quoscumque alios, qui bona predicta indebite occupata detinuerint, aut in religiosis domibus uel locis ecclesiasticis posuerint comestores, et loca ubi bona taliter occupata, delata, recepta uel detenta scienter fuerint, sint supposita ecclesiastico interdicto, declarantes bona ecclesiastica esse intelligenda in hoc casu, prout in concilio apud Castrum Gonterii per bone memorie Petrum, predecessorem nostrum, ultime celebrato, non solum bona clericorum uerum eciam bona commodata et ab eis conducta et precario concessa, et quorum ecclesiastice persone uel clerici habent possessionem aut detencionem qualemcumque necnon si personarum ecclesiasticarum occasione in ipsorum preiudicium uel contemptum eorum homines uel familiares, uel consanguinei, uel ipsorum bona, uel que sub temporali sua iurisdiccione consisterent indebite caperentur uel inuaderentur, hac compellacione uolumus comprehendi.</p>
                    <p>Et quia facientes et consentientes par pena constringit, receptatores et defensores inuasorum, raptorum et malefactorum huiusmodi de quibus superius fit mencio, et qui ad premissa dederint consilium, auxilium et fauorem publice uel occulte eisdem penis; quibus et ipsos maleficos, eo ipso quo ipso uel res de quibus superius fit mencio scienter occupauerint, uel deffenderint, eadem excommunicacionis sentencia uolumus innodari et ubicunque fuerint raptores, occupatores, inuasores, deffensores et receptatores premissi, cessetur penitus a diuinis donec absolucionis beneficium meruerint obtinere, et postquam publice excommunicati nunciati fuerint, nullatenus absoluantur, nisi de premissis satisfacerint, et ecclesie emendam fecerint competentem, nec tradantur post mortem ecclesiastice sepulture, nisi ipsi uel ipsorum heredes satisfecerint de premissis, ut superius est expressum.</p>
                    <p>Predictum autem concilium dicti domini Petri, de quo superius fit mencio, innouamus, et uolumus in suo robore permanere, et quod omnis hic comprehensa fidem faciant, ac si totum originale et tenor ipsius esset hic omnino de uerbo ad uerbum comprehensus.</p>
                </div>
                <div>
                    <head>Capitulum 25</head>
                    <p>Ne domini temporales ad indebita iuramenta et recogniciones clericos cogant [13].</p>
                    <p>Uerum nonnulli principes et alii domini temporales a uiris ecclesiasticis, prelatis tam secularibus quam regularibus et aliis, qui nec feuda tenent ab eis, neque ut superiores recognoscunt, noua et insoluta nituntur exigere et exigunt iuramenta, dictosque prelatos, et alias personas ecclesiasticas per minas et terrores, personarum capcionem, bonorum et rerum spolacionem compellunt ad prestanda iuramenta, ideoque, sacro approbante concilio, prohibemus ne quis princeps, dux, baro, senescallus, balliuus aut alius dominus temporalis per se uel per alium a predictis personis ecclesiasticis noua exigat iuramenta, nec ad ea prestanda compellat per minas, terrores, capcionem corporum, occupacionem rerum et iurisdiccionis, spolacionem prouentuum et bonorum, iniurias hominum Ecclesie uel bonorum ipsorum, mortem uel incarceracionem familiarum uel consanguineorum suorum, contrarium uero facientes, auctoritate presentis concilii, excommunicacionis sentencia innodamus et terram eorum supponimus ecclesiastico interdicto, a qua nullatenus absoluentur, nec interdictum relaxetur, nisi primo de iniuriis, damnis et offensis tam personis quam ecclesiis satisfecerint competenter.</p>
                </div>
                <div>
                    <head>Capitulum 26</head>
                    <p>Nemo iniuriis uel damnis afficiat ecclesiasticos [14].</p>
                    <p>Dolentes referimus quod nonnulli nobiles et domini temporales, quandoque persone ecclesiastice uel eciam seculares per se, uel alios, et eciam per uiles et abiectas personas in nostra prouincia diffidant et diffidari faciunt publice uel occulte prelatos uel alias personas ecclesiasticas, et ob hoc quandoque prelatos et alias personas ecclesiasticas crudeliter insequuntur, terram ecclesiasticam currunt, bona rapiunt, terras, loca, maneria, castella occupant et detinent occupata, homines Ecclesie capiunt, trucidant, occidunt et spoliant bonis suis, ita quod oportet quandoque prelatos et uiros ecclesiasticos se redimere et eciam bona sua.</p>
                    <p>Ideoque, sacro approbante concilio, edicto perpetuo prohidemus ne aliqua persona ecclesiastica uel secularis, eciam si dux, princeps, comes, baro, capitaneus, senescallus, balliuus, uel alia persona secularis nomine suo uel alieno, archiepiscopum, episcopum, abbatem, abbatissam, officialem archiepiscopi uel episcopi, canonicum metropolitane cathedralisue ecclesie, per se uel per alium diffidet, diffidariue faciat.</p>
                    <p>Qui uero archiepiscopum, episcopum, abbatem uel abbatissam, officiales archiepiscopi uelc episcopi, canonicum metropolitane uel Cathedralis ecclesie per se uel per alium diffidauerit, seu diffidari mandauerit publice uel occulte uel factum ab aliis nomine suo ratum habuerit, auctoritate presentis concilii, excommunicacionis sentenciam incurrat ipso facto.</p>
                    <p>Quod si post diffidium factum per premissas personas, uel alias processum fuerit uel ipsorum nomine uel ratum habentibus, uel hac occasione per consanguineos, amicos familiares ipsorum contra personam archiepiscopi, episcoporum uel per alias personas quas in castris uel locis suis scienter receptauerunt aliqualem iniuriam fecerint, seu bona ipsorum capiendo, castra, uillas, domos et loca occupando, terram ipsorum, uel Ecclesie domos et loca incendendo, homines Ecclesie damnificando, mutilando, interficiendo, capiendo, uel ipsos bonis spoliando, familiares, consanguineos predictarum personarum ecclesiasticarum in iniuriam ipsarum capiendo, incarcerando, iniuriando, bonis suis spoliando in casibus premissis et quolibet premissorum preter sentenciam excommunicacionis quam auctoritate presentis concilii, propter premissa incurrerint, terra quam in nostra prouincia obtinent, auctoritate presentis concilii sit supposita ecclesiastico interdicto, statuentes eadem approbacione concilii, quod si terra diffidantium, que propter premissa fuerit interdicta, ultra unam diocesim protendatur quilibet suffraganeus nostre prouincie ad mandatum nostrum, siue diocesani in cuius diocesi delictum fuerit perpetratum, predictum interdictum seruare teneatur, et a suis subditis facere obseruari, et qui propter premissa sentenciam incurrerit, uel eius terra fuerit supposita ecclesiastico interdicto, a sentencia nullatenus absoluatur, nec interdictum relaxetur, nisi prius de damnis, iniuriis et offensis, personis et Ecclesie satisfecerit competenter.</p>
                    <p>Quod si persona ecclesiastica fuerit que archiepiscopum aut episcopum diffidauerit per modum superius expressatum, et post diffidium processerit in casibus premissis uel aliquo premissorum, si prelatus sit regularis seu secularis, seu alia persona ecclesiastica que dignitatem, personatum, officium, beneficium, canonicatum, prebendam, prioratum, administracionem in nostra prouincia obtineat, prelatura, dignitate, prioratu, beneficio, officio, canonicatu, prebenda, personatu, administracione, presentis auctoritate concilii, sit priuatus, et inhabilis perpetuo ad alia beneficia obtinenda.</p>
                    <p>Quod si beneficium non habuerit, sit eciam inhabilis perpetuo in nostra prouincia ad beneficium ecclesiasticum obtinendum, itaque, qui tali inhabili propter premissa contulerit scienter beneficium, sit excommunicatus ipso facto.</p>
                    <p>Si uero regularis fuerit, qui abbatem uel abbatissam propriam diffidauerit per modum superius expressatum, beneficio, officio, prioratu, administracione, si quam habuerit, sit priuatus.</p>
                    <p>Quod si beneficium non habuerit, sit inhabilis ad beneficium ecclesiasticum obtinendum.</p>
                    <p>Si uero aliam personam diffidauerit ecclesiasticam per se uel alium, ut superius est expressum, et si post diffidium processerit in aliquibus premissis, uel aliquo premissorum, sentenciam excommunicacionis incurrat ipso facto, et ulterius contra eum procedatur, secundum tenorem statutorum et secundum quantitatem et qualitatem delicti, prout superiori uidebitur faciendum.</p>
                </div>
                <div>
                    <head>Capitulum 27</head>
                    <p>De personis ecclesiasticis non incarcerandis sine causa, ipsisque cum imprisionate fuerint suo iudici restituendis cum informacionibus [15].</p>
                    <p>Uerum quia nonnulli domini temporales, balliui, prepositi, senescalli, capitanei, seruientes, allocati et alii ad illicita manus laxant, personas ecclesiasticas, tam seculares quam regulares capiendo, quam plurimum sine causa incarceratas seu imprisionatas detinent, et quandoque ipsas restituere contradicunt, ideoque, sacro approbante concilio, prohibemus ne quis dominus temporalis, balliuus, prepositus, senescallus, capitaneus, seruiens et allocatus, uel quicumque alius clericorum uel aliam personam ecclesiasticam, regularem uel secularem, capi at sine causa, nec tunc retineat, sed restituat suo iudici cum informacionibus et bonis que cum ipso reperta fuerint, ad quem spectat cognicio puniendi.</p>
                    <p>Si quis uero clericum uel personas ecclesiasticas, incarceratas uel imprisionatas detinuerit, et requisitus non restituerit una cum bonis et informacionibus legitimis, siue sit dux, princeps, comes, baro, nobilis siue dominus temporalis, balliuus, senescallus, prepositus, seruiens et allocatus, capitaneus, uel quecunque alia persona ecclesiastica regularis uel secularis, excommunicacionis sentenciam incurrat ipso facto, et ex tunc in parochia in qua detinebitur dictus clericus uel persona ecclesiastica, uel eciam transferetur quandiu ibi detinebitur, cessetur penitus a diuinis absque ulla monicione uel precepto postquam curato constiterit, uel illi qui habet gubernare parrochiam, quod clericus incarceratus fuerit requisitus et post requisicionem legitimam infra unam diem naturalem non fuerit restitutus, quod si ille qui clericum uel personam ecclesiasticam detinebit, siue eius balliuus, senescallus, prepositus, non possit tute adiri, uel alias nequeat inueniri, moneatur in ecclesia cathedrali publice quod clericum uel personam ecclesiasticam restituat una cum bonis suis et informacionibus, ut superius est expressum, infra certum tempus superioris arbitrio, in cuius ciuitate uel diocesi clericus detentus fuerit incarceratus moderandum, que monicio arctet monitum, ac si alias esset legitime monitus et personaliter apprehensus.</p>
                    <p>Quod si infra predictum tempus persona ecclesiastica uel clericus captus uel incarceratus restitutus non fuerit, lapso termino, auctoritate presentis concilii, penis subiaceat predictis et cessetur in locis quibus detinebitur uel transferatur, a diuinis, ut superius est expressum.</p>
                    <p>Quod si contra presentem constitucionem nostram, cessacione durante, immiscuerit se diuinis in casibus a iure non permissis, si collegium fuerit secularium uel regularium personarum, singulares persone ipsius uel alie persone singulares, rectores ecclesiarum et quecunque alie, eciamsi fuerint regulares, excommunicacionis sentenciam incurrant ipso facto, aliis statutis predecessorum nostrorum contra tales promulgatis, in suo robore duraturis.</p>
                </div>
                <div>
                    <head>Capitulum 28</head>
                    <p>Nulle de nouo imposiciones fiant super clericis rebusque eorum [16].</p>
                    <p>Auctoritate presentis concilii prohibemus ne aliqua persona ecclesiastica uel secularis imposiciones seu exacciones, tributa, subsidia uel aliquas nouas imposiciones a personis ecclesiasticis, terris uel hominibus Ecclesie de nouo exigat.</p>
                    <p>Qui uero contrarium fecerit, eciamsi dux, princeps, baro, uel alia quecunque persona quacunque prefulgeat dignitate, que premissa de nouo imposuerit personis ecclesiasticis uel terris uel hominibus ecclesie sine consensu illorum ad quos spectat, uel premissa exigerit per se uel per alium, eciamsi naulum sit de nouo impositum nomine suo uel alieno excommunicacionis sentenciam incurrat ipso facto, et locus ipsius domini uel principis in quo impositum fuerit, auctoritate presentis concilii eo ipso sit suppositus ecclesiastico interdicto, et postquam notorium fuerit quod imposiciones de nouo fuerint imposite, exacciones, tributa, subsidia, uel alie seruitutes in terris uel hominibus Ecclesie, ex tunc omnino in loco illius qui imposuerit uel leuauerit, seruetur interdictum, nullo alio mandato expectato.</p>
                    <p>Nouas exacciones, seruitutes, naulum intelligimus in hoc casu, quorum imposicio siue exaccio memoriam hominum non excedit.</p>
                </div>
                <div>
                    <head>Capitulum 29</head>
                    <p>Ne quis faciat banna et statuta contra libertates et antiquas consuetudines ecclesiasticas [17].</p>
                    <p>Cum iure canonico caueatur quod qui de cetero seruare fecerint statuta, edicta et consuetudines introductas contra Ecclesie libertatem statuarii et scriptores statutorum ipsorum, necnon potestates, consules, rectores et consiliarii locorum, ubi huiusmodi statuta et consuetudines de cetero edita fuerint uel seruata, necnon illi qui secundum ea iudicare presumpserint uel in formam publicam scribere iudicata, excommunicacionis sententie debeant subiacere, nonnulli proprie salutis obliti et sue uerecundie non parcentes, iuris sentenciam uerborum amplexu, non sine fraude circumuenire nituntur, non statuta, ut asserunt, banna tamen faciunt proclamari, precepta et prohibiciones inducunt, quod non est dubium in libertatis Ecclesie preiudicium redundare.</p>
                    <p>Nos itaque fraudibus malignorum, quas circa hoc adhibitas fuisse cognouimus obuiare uolentes, statuimus ut quicunque suo nomine, uel eciam alieno cuiuscunque gradus uel condicionis existat, contra ipsius Ecclesie libertatem, banna, prohibiciones, siue precepta fecerint aut fieri procurauerint, siue facientibus consilium dederint, uel fauorem, excommunicacionis sentencia sint ligati.</p>
                    <p>Qui uero contra ecclesiasticas, antiquas consuetudines, racionabiles, approbatas et hactenus pacifice obseruatas, statuta, banna, prohibiciones aut precepta scienter fecerint aut si procurauerint, siue iam facta seruauerint, aut seruari fecerint seu facientibus aut seruantibus in hoc consilium uel opem prestiterint, excommunicacionis sentencia quam ex tunc in ipsos proferimus sint ligati.</p>
                </div>
                <div>
                    <head>Capitulum 30</head>
                    <p>De adulteris.</p>
                    <p>Perpetuo statuto prohibemus ne aliquis cuiuscumque status uel condicionis existat siue persona ecclesiastica secularisue fuerit in nostra prouincia de cetero notorie teneat concubinam contrarium uero facientes, necnon adulteros notorios excommunicacionis sentencia innodamus.</p>
                </div>
                <div>
                    <head>Capitulum 31</head>
                    <p>De sentencia excommunicacionis.</p>
                    <p>Prohibemus ne quis in nostra prouincia sentenciam excommunicacionis latam per quemcunque iudicem ordinarium seu delegatum ad eius instanciam occultam teneat, sed ipsam infra mensem a tempore quo lata fuerit, faciat publicari.</p>
                    <p>Quod si infra predictum tempus non fecerit publicari, penam uiginti solidorum incurrat in piis operibus conuertendorum.</p>
                </div>
                <div>
                    <head>Capitulum 32</head>
                    <p>De publicacione presentis concilii [18].</p>
                    <p>Preterea ne quis super penis in presenti concilio statutis pretextu ignorantie se ualeat excusare, statuimus et eciam ordinamus quod rectores ecclesiarum quarumlibet prouincie Turonensis, statuta in presenti concilio ordinata perpetuo anno quolibet prima die dominica in Aduentum Domini, die dominica post festum Epiphanie Domini, prima die dominica in Quadragesima, die dominica in Passione, die dominica post Pentecosten Domini, die dominica post festum Assumpcionis beate Marie Uirginis per se uel per alios in suis ecclesiis publicent populo congregato, et lingua materna sufficienter exponant, dum ibidem diuina contigerit officia celebrari, sub pena unius marche argenti a quolibet qui defecerit in premissis per ordinarium exigendi et in pios usus conuertenda.</p>
                </div>
                <div>
                    <head>Capitulum 33</head>
                    <p>Qui dies excipiuntur a licencia celebrandi in capellis [19].</p>
                    <p>Item, auctoritate presentis concilii, statuimus et eciam ordinamus quod quotiescumque per aliquem episcopum alicui nobili, uel alii persone seculari celebrandi diuina officia in domibus suis uel capellis licenciam contigerit impertiri, quod ille sex dies scilicet prima dies dominica in Aduentu Domini, dominica post Epiphaniam Domini, prima dominica in Quadragesima, dominica in Passione Domini, dominica post Pentecosten Domini, dominica post festum Assumpcionis beate Marie Uirginis ab ista concessione generali sint excepte in quibus sex diebus per nullum poterit in dictis domibus seu capellis celebrari nisi per rectorem parrochialis ecclesie, uel eius capellanum, uel alium de mandato eiusdem rectoris qui in ipsorum nobilium et aliorum predictorum presencia premissa capitula tenebuntur publicare, dum diuina dictis diebus inibi celebrabunt, ne uelamento alicuius ignorantie super hoc se ualeat excusare et concessa ad presens indulgencia quantum ad hos sex dies restringatur.</p>
                </div>
                <div>
                    <head>Capitulum 34</head>
                    <p>De potestate absoluendi.</p>
                    <p>In omnibus autem casibus in quibus excommunicacionum, suspensionum uel interdictorum sentencia duximus in presenti concilio promulgandas, cuilibet episcopo in suis ciuitate et diocesi absoluendi huiusmodi excommunicacione et suspensione et interdictum huiusmodi relaxandi in forma Ecclesie, auctoritate presentis concilii concedimus potestatem.</p>
                </div>
                <div>
                    <head>Footnotes</head>
                    <p>[1] remoued &lt;&gt;</p>
                    <p>[2] remoued &lt;&gt;</p>
                    <p>[3] remoued &lt;&gt;</p>
                    <p>[4] remoued &lt;&gt;</p>
                    <p>[5] remoued &lt;&gt;</p>
                    <p>[6] remoued &lt;&gt;</p>
                    <p>[7] remoued &lt;&gt;</p>
                    <p>[8] remoued &lt;&gt;</p>
                    <p>[9] remoued &lt;&gt;</p>
                    <p>[10] remoued &lt;&gt;</p>
                    <p>[11] remoued &lt;&gt;</p>
                    <p>[11a] remoued &lt;&gt;</p>
                    <p>[12] remoued &lt;&gt;</p>
                    <p>[13] remoued &lt;&gt;</p>
                    <p>[14] remoued &lt;&gt;</p>
                    <p>[15] remoued &lt;&gt;</p>
                    <p>[16] remoued &lt;&gt;</p>
                    <p>[17] remoued &lt;&gt;</p>
                    <p>[18] remoued &lt;&gt;</p>
                    <p>[19] remoued &lt;&gt;</p>
                </div>
            </div>
        </body>
    </text>
</root>
