<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Pavia</title>
                <recordID>0543</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1338</origDate>
                <dateNotes/>
                <origPlace>Pavia</origPlace>
                <diocese>Pavia</diocese>
                <province>Milan</province>
                <country>Italy</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 543</p>
                <p>Year: 1338</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: None</p>
                <p>Place: Pavia</p>
                <p>Diocese: Pavia</p>
                <p>Province: Milan</p>
                <p>CountryModern: Italy</p>
                <p>Latitude: 45.183333</p>
                <p>Longitude: 9.15</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: Giovanni IV Fulgosi</p>
                <p>IssuingAuthorityAlt: None</p>
                <p>RegnalStart: 1328</p>
                <p>RegnalEnd: 1342</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Concilia Papiensia, pp176-197</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: WebDownload</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>In Christi nomine amen.</p>
                    <p>Nos Ioannes Dei et apostolice sedis gracia episcopus papiensis ad doctrinam sacerdotum et animarum salutem infrascriptas constituciones facimus de consensu nostri capituli papiensis reseruantes nobis et successoribus nostris potestatem, tam presentibus constitucionibus, quam aliis editis per bonam memoriam domini Guidonis episcopi papiensis et aliorum predecessorum nostrorum addendi, ipsas constituciones mutandi, et corrigendi et super ipsis et ipsarum qualibet dispensandi, sedis apostolice honore et reuerencia semper saluis: ex infrascriptas uero constitucionibus nostris et predecessorum nostrorum subditos nostros, ubi pena certa non ponitur, obligari uolumus non ad penam sed ad culpam.</p>
                    <p>Quarum constitucionum tenor sequitur in hec uerba uidelicet:</p>
                </div>
                <div>
                    <head>Capitulum 1</head>
                    <p>De sciencia sacerdotum.</p>
                    <p>Fratres carissimi et sacerdotes Domini, cooperatores officii nostri estis, nos quidem licet indigni cum ceteris episcopis locnm Aaron tenemus, uos et alii sacerdotes Eleazar et Ithamar; nos et episcopi omnes uice duodecim apostolorum fungimur, uos ad formam seu loco septuaginta discipulorum estis; nos pastores uestri sumus, uos commisse uobis plebis; nos summo pastori nostro domino Iesu Christo de uobis racionem reddituri sumus, uos uero de plebibus uobis commissis nobis.</p>
                    <p>Uestram itaque fraternitatem hortamur in domino, sedulo monemus atque obsecramus ut, que in his scriptis uobis pro uestra et populi salute suggerimus, fideliter memorie commendare atque adimplere summopere studeatis.</p>
                    <p>Ad officii igitur uobis commissi onus rite atque legitime peragendum, duo principaliter unicuique uestrum necessaria esse noscuntur.</p>
                    <p>Prima est uita et conuersacio irreprehensibilis.</p>
                    <p>Secunda est sciencia commendabilis, illa precipue que in quatuor consistit; primo in sacramentorum ecclesiasticorum administracione, secundo in sacramentorum cauta custodia et contrectacione, tercio in diuinorum officiorum celebracione, quarto in ecclesiarum atque animarum regimine atque disposicione.</p>
                    <p>Primo namque uobis conuersacio uite irreprehensibilis quoad uos et quoad alios necessaria est, quoniam nobis necessaria est uita uestra et aliis fama nostra; unde Dominus dicit in euangelio, luceat lux uestra coram hominibus, ut uideant opera uestra bona et glorificent patrem uestrum qui in coelis est; alioquin secundum prophetam, si sacerdos qui unctus est peccauerit, quis orabit pro eo? [1] quasi dicat, nullus.</p>
                    <p>Sacerdotes quidem bene loquendo et male agendo, Deum instruunt qualiter eos debeat condemnare, tot enim mortibus digni sunt, quot ad subditos perdicionis exempla transmittunt.</p>
                    <p>Ut igitur uita et conuersacio uestra irreprehensibilis appareat et Ceteris luceat per exemplum, expedit ut sit intra et iuxta ecclesiam habitacio uestra; nullus enim uestrum arma ad feriendum ferat, nisi uera et probabili causa mortis; nullus comam nutriat neque barbam, sed unusquisque coronam et tonsuram habeat congruentes, quas eciam coniugati clerici non bigami priuilegio clericali gaudere uolentes, publice portent; nullus canum uel auium iocis inseruiat; nullus ebrietatibus, crapulis, ludis secularibus, percussionibus et blasphemiis uacet; nullus spectaculis aliquibus, que in nuptiis aut locis publicis fient, intersit, sed pompam populi et conuiuia publica fugiat, priuata uero non tantum pudica sed sobria colat; unusquisque uestrum dolos et coniuracions caueat, odium et emulaciones atque inuidiam et altercaciones fugiat; non uagis oculis, non effreni lingua, aut petulanti feruidoque gestu incedat, sed pudorem et uerecundiam mentis simplici habitu et incessu ostendat, se prebens senem moribus, operibus, et uerbis; senioribus prebeat debitam reuerenciam et obedienciam, neque ullo iactantie studio se ipsum attollat; bonis operibus studeat et ab omnibus illicitis cor et linguam ac corpus, Domino aiuuante, conseruet, omnis enim iactancia atque inordinacio ab omnibus est bonis moribus aliena; nullus in tabernam intret, nisi forte causa necessitatis in itinere constitutus; curam pauperum et aliarum miserabilium personarum habeat; uiduis, orphanis et pupillis auxilium et consilium impendite et tam in his quam in aliis totius boni exempla prebete; ultimo scitote sacerdotis esse officium omnibus prodesse et nulli nocere.</p>
                    <p>Secundo quoque uos conuenit esse ornatos sciencia ne illam uereamur audire propheticam sentenciam: tu scienciam repulisti et ego te repellam ne sacerdocio fungaris mihi; [2] uilissimus quippe computandus est nisi precellat sciencia qui desiderat preesse honore et secundum prophetam: labia sacerdotis custodient scienciam et legem eius requirent, [3] scilicet subditi, de ore eius; [4] ignorancia siquidem scripturarum in ministris ecclesie ignorancia Christi est, unde scriptum est, ignorans ignorabitur et si cecus a ceco ducitur, ambo in foueam cadunt.</p>
                    <p>Uobis enim datum est nosse misterium Dei, ceteris in parabolis, [5] nec tunc debetis discere cum ex officio alios docere habeatis, imo petenti debetis de fide reddere racionem.</p>
                    <p>Cum enim uos sitis lux mundi, si lumen quod in uobis est tenebre fiant, tenebre quante erunt? [6]</p>
                    <p>Preterea cum sitis sal terre, [7] idest sapiencia mundi, si sal euanuerit in quo salietur? [8]</p>
                    <p>Si quidem infatuatum fuerit ad nihilum ualet ultra, nisi ut mittatur foras et conculcetur ab hominibus. [9]</p>
                    <p>Sacerdotis enim manifesta cognicio ueritas est circa quadruplicem scienciam; primo circa illam que in sacramentorum ecclesiasticorum administracione consistit, que sunt septem uidelicet, baptismus, confirmacio, penitencia, eucharistia, extrema unccio, ordo et matrimonium, de quibus aliqua sub compendio dicamus.</p>
                </div>
                <div>
                    <head>Capitulum 2</head>
                    <p>De baptismo.</p>
                    <p>Baptismus est primum sacramentum, ianua et fundamentum omnium sacramentorum, quo non recepto, nullum aliud sacramentum proficit ad salutem, per illum enim est ingressus ad Christum et ad alia sacramenta et ubi Christus non est ibi nullum boni operis superest edificium et ubi sana fides non est iusticia esse non potest, quoniam iustus ex fide uiuit. [10]</p>
                    <p>Pro baptizandis infantibus premium aut pretium accipere nolite uel eciam pro chrismate et ne propter uestri negligenciam, infans aliquis sine baptismo decedat, omnino cauete: unaqueque basilica baptismalis fontes habeat lapideos, si potest habere, alioquin uas ligneum, ad hoc speciale: patrinos, ut filios suos spirituales symbolum et oracionem dominicam doceant uel doceri faciant, bonisque moribus informent, admonete: plebes quoque uestras crebro docete, ut si infantuli nati propter mortis periculum imminentis presbytero ad baptizandum nequeant presentari, a masculis astantibus uel illis deficientibus a feminis baptizentur uel a patre uel a matre, ubi non possent per alium baptizari, in hoc enim casu parentes non peccant sed merentur: si uero pater maliciose proprium uel uxoris ex alio uiro filium uel e conuerso baptizauerit, uel in catechismo tenuerit, seu in confirmacione, grauiter peccat, secus si casu uel ignorancia hoc contingat.</p>
                    <p>Baptismus eciam in mortis articulo ab heretico uel schismatico secundum ecclesie formam collatus ualet ad salutem et frequenter plebibus uestris formam baptizandi, ut cum necessitatis articulus fuerit obseruent, insinuate, scilicet baptizans infantem, imposito prius nomine, producto crucis signo super aquam, ter in modum crucis immergat illum in aquam calidam uel frigidam dicens sic: A. uel B. ego te baptizo in nomiue Patris et Filii et Spiritus Sancti amen; et si litteras nescit baptizans uulgariter hec dicat; uerumtamen, licet tantum semel immerserit et infanti nomen impositum non fuerit uel eciam, ego non dixerit, nihilominus infans erit baptizatus, dum tamen premissa uerba in mergendo dicantur; ubi uero tanta aque copia uel uas aptum ad hec haberi non potest ut totaliter in aqua mergi non possit, cum scutella uel alio uase aliqua aque quantitas super caput et corpus infantis dicendo premissa uerba fundatur.</p>
                    <p>Porro ubi in articulo mortis uel necessitatis infans baptizatus a laico superuixerit, quamcitius fieri poterit, presbytero presentetur, qui si diligenti inquisicione, premissam formam non esse seruatam inuenerit, illum iuxta formam ecclesie baptizet, si uero dubium sit, quod forte baptizans quibus uerbis usus est baptizando non recordatur ad plenum, uel forte qui presentes fuerunt ambo inuicem discordent, tunc illum baptizet in nomine.</p>
                    <p>Patris et Filii et Spiritus Sancti, his uerbis, si baptizatus es non te rebaptizo, si baptizatus non es ego te baptizo in nomine Patris et Filii et Spiritus Sancti amen.</p>
                    <p>Idemque obseruandum est ubicumque utrum aliquis baptizatus fuerit, dubitetur, quo casu unius testimonio credi potest, si uero sacerdoti constiterit infantem a laico fuisse iuxta formam ecclesie baptizatum, non rebaptizet, nec catechizet eum sed eum solum inungat in pectore et inter scapulas oleo benedicto, et in uertice chrismate, sine aliqua interrogacione dicendo omnia que in tali unccione post baptismum dici solent.</p>
                    <p>Duos uel tres tantum patrinos ad baptismum admittite; nullum religiosum uel excommunicatum aut qui non sit baptizatus admittite, ullum uero quantumcumque criminosum in patrinum euitare nolite.</p>
                </div>
                <div>
                    <head>Capitulum 3</head>
                    <p>De confirmacione.</p>
                    <p>Confirmacio est secundum ecclesiasticum sacramentum a Christo institutum per quod apostolos confirmauit et per eos et eorum successores populos suos confirmandos esse instituit, et decreuit.</p>
                    <p>In hoc sacramento, sicut in baptismo, compaternitas contrahitur impediens matrimonium contrahendum et dirimens iam contractum.</p>
                    <p>Nullus potest bis confirmari, sicut nec bis baptizari.</p>
                    <p>Nullus nisi ipse sit confirmatus alium ad confirmandum presentet; nullus proprium filium uel filius patrem in confirmacione teneat; nullus plures teneat confirmandos nec plures unum solum teneant, ne obliuione temporis uel personarum multitudine peccandi occasio prebeatur.</p>
                    <p>Nullus hoc sacramentum recipiat, nisi fuerit baptizatus et si adultus fuerit sua peccata prius confiteatur.</p>
                    <p>In confirmacione nomina possint mutari: nemo sine hoc sacramento debet uitam finire, ideoque sepe dicatur laicis, ut dum episcopi tempore debito habebunt presenciam, se faciant confirmari: hoc sacramentum eciam a non ieiuniis potest recipi.</p>
                    <p>Sane laico confirmato frons illius binda alba linea circumligetur, ne receus defluat chrisma aut deleatur, que binda saltem tota illa die deportetur et tunc deposita ac (4) De penitencia.</p>
                    <p>Penitencia est tertium sacramentum ecclesiasticum.</p>
                    <p>Est autem penitencia secundum Ambrosium preterita mala plangere et plangendo iterum non committere.</p>
                    <p>Debent autem esse tria in omni uera penitencia: uidelicet cordis contricio, oris confessio, et operis satisfaccio, iuxta posse, et eciam quartum, scilicet firmum propositum iterum non peecandi.</p>
                    <p>Ne propter uestri desidiam quisque sine penitencia decedat, diligenter cauete, quoniam secundum Iulium Papam sacerdos penitenciam negans, reus est animarum: caute itaque et discrete in penitentiis imponendis uos habete, ne alios incaute soluentes, uos ipsos periculose ligetis.</p>
                    <p>Porro, iuxta concilium generale, in confessionibus audiendis et penitentiis imponendis, discretum esse oportet sacerdotem et cautum, ut more periti medici uinum et oleum infundat uulneribus sauciati, diligenter inquirens et peccatoris circumstancias et peccati, quibus prudenter intelligat quale eis debeat prebere consilium et cuiusmodi remedium adhibere, diuersis experimentis utendo ad sanandum egrotum.</p>
                    <p>Caueat autem omnino sacerdos, ne uerbo aut signo, aut alio quouis modo pandat peccatorem aliquatenus et si prudenciori consilio indigerit, illud absque ulla expressione persone requirat caute, quoniam qui peccatum in penitenciali iudicio sibi detectum presumpserit reuelare, non solum a sacerdotali officio deponendus est, uerum eciam ad agendum perpetuam penitenciam in arctum monasterium detrudendus.</p>
                    <p>Saue in absolucione penitentis hec forma seruetur, ut uidelicet sacerdos imposita penitencia confitenti et facta per eum confessione generali, dicendo Confiteor Deo etc. dicat sic: iniungo tibi talem penitenciam seu satisfaccionem pro peccatis que modo confessus es et concedo ut alia bona omnia que feceris ad illorum peccatorum remissionem proficiant; deinde ponens manum snper caput eius, sicut moris est, dicat sic: Indulgenciam et remissionem et absolucionem omnium peccatorum tuorum tribuat tibi omnipotens et misericors Deus: ego autem auctoritate Domini Nostri Iesu Christi et Ecclesie sue sancte ac beatorum Petri et Pauli Apostolorum eius et officii mihi concessi, absoluo te ab his peccatis que confessus es et ab aliis oblitis; demum precipiat ei, si postmodum recordatus fuerit alicuius peccati quod non fuerit confessus, ut redeat ad eum et confiteatur illud.</p>
                    <p>Nullus alieno sacerdoti sua peccata confiteatur, nec religiosis ordinum mendicantium, nisi in casibus in quibus de iure comuni est eis concessum absoluere, nisi prius a suo superiori petita licencia et obtenta, quam nullus requisitus dolose uel maliciose denegare presumat.</p>
                    <p>In quibusdam tamen casibus libere potest quis alieno sacerdoti confiteri, a suo superiori non petita licencia: primo si episcopus hoc specialiter delegauerit, secundo si peccans in alia parochia uult de peccato illo sacerdoti illius parochie confiteri, tercio si suum domicilium ad aliam transtulerit parochiam, quarto quando quis est uagabundus, quinto si periculum mortis sibi immineret, nec habere posset proprium sacerdotem, quo casu alieno sacerdoti confiteri potest, laico et eciam mulieri.</p>
                    <p>Confessiones mulierum sacerdos audiat non in loco occulto sed in loco patenti, quem quis uideat, nec earum facies aspiciat, sed capucium ante oculos teneat, uel alio faciem auertat, et si forte quis in confessione hominis uel mulieris horribile peccatum audierit, non spuet, nec faciem torqueat aut signum aliquod faciat, per quod peccatorem deterreat uel rubore seu uerecondia confundat, ita ut reliqua peccata timeat sibi reuelare nominatim.</p>
                    <p>Excommunicatum uel usurarium. manifestum nullus, nisi in mortis casu et articulo, ad penitenciam admittat.</p>
                    <p>Illud postremo adiicimus quod sacerdotes plebes sibi commissas frequenter ad confessionem et penitenciam moneant et hortentur.</p>
                    <p>Sacerdotes male ablata, a sibi confitentibus assignata, penitenciario nostro assignare non differant ac eciam exhibere et nullatenus remittere presumant; caueat insuper quilibet sacerdos qui confessionem audiet ne ab aliis qui sibi confitebuntur in infirmitate constitutis, donaciones bonorum suorum, nisi forte ab iis, qui sibi aliqua consanguinitatis linea sunt coniuncti, uel nisi nomine ecclesiarum suarum, donaciones huiusmodi recipiat, sed sacerdos iniungens confitenti, quod aliquas missas faciat celebrari, non offerat se ad celebrandum eas, ne propter questum illas iniungere uideatur, cum sacerdos debeat esse beneuolus et paratus peccatorem erigere et onus secum ferre, sed nec tacite uel expresse sacerdos aliquid exigat pro penitencia quam iniungit; si tamen confitens proprio motu sacerdoti aliquid offerre uoluerit, sibi recipere minime prohibemus.</p>
                </div>
                <div>
                    <head>Capitulum 5</head>
                    <p>De sacramento eucharistie.</p>
                    <p>Eucharistia est quartum ecclesiasticum sacramentum.</p>
                    <p>Eucharistia autem grece, latine dator gratie, uel bona gracia.</p>
                    <p>Fratres utique charissimi corpus et sanguinem Domini nostri Iesu Christi cum reuerencia et timore sumite, fideles cum manu propria communicate; laico et femine ad deferendum infirmis traddere nolite; in defectum tamen uestrum, si necessitas immineat, et eciam uobis impeditis legitime, de uestri licencia diaconis hoc liceat agere; semper in ecclesia eucharistiam paratam habete, quam sepe renouare studete; requisiti ad infirmos sine mora eucharistiam, ne sine comunione decedant, in decenti uase ferte et uel cum super pellacio albo uel habitu alio honesto, cum stola, lumine precedente et cum campanella et cum uelamine per uos ipsos, ut premissum est, ferte et referte caule et manifeste ante pectus cum omni reuerencia et honore, ut ex hoc fidelium deuocio augeatur, dicendo septem salmos penitenciales et quando corpus Domini fertur ad infirmum uel refertur, ut omnes fideles deuote flexis genibus adorent, sedulo instruite.</p>
                    <p>Nos autem omnibus uere penitentibus et confessis illud eundo et redeundo reuerenter et deuote ac humiliter intra ciuitatem uel terras diocesis papiensis associantibus, uiginti dies, cum uero de nocte illud fieri contingat, omnibus tunc illud cum lumine associautibus XL. dies et si sine lumine solum XX. de iniunctis sibi penitentiis misericorditer in Domino relaxamus.</p>
                    <p>Quoties uero fideles communicari contiuget, parochianos uestros diligenter monere studete, ne aliquis in mortali peccato existens communicare presumat, alioquin iudicium sibi manducat et bibit, [11] et si forte aliquis occultus peccator ad communionem publice accedere presumpserit, eum seorsum et secrete diligenter admonete, ne communicare presumat, donec uere contritus fuerit et confessus, qui si abstinere noluerit publice sibi communionem non denegetis; scriptum est enim, non prohibeat dispensator, id est sacerdos, pingues terre idest peccatores mensam Domini manducare, idest communicare; sed exactorem moneat, timere et abstinere; si uero secrete communionem a uobis petierit eum omnino repellite, si autem peccatum eius de quo uon est uere confessus, manifestum sit, debet sibi publice communio denegari, et eciam osculum crucis in Parasceue cum ab omnibus fidelibus generaliter adoratur.</p>
                    <p>Hostie de alio quam de puro et mundo grano frumenti non fiant nec aliquid misceatur in eis.</p>
                </div>
                <div>
                    <head>Capitulum 6</head>
                    <p>De extrema unccione.</p>
                    <p>Extrema unccio est quintum sacrameutum, de quo beatus Iacobus apostolus ait: Infirmatur quis in nobis? Inducat presbyteros Ecclesie et orent ungentes eum oleo in nomine Domini etc. [12]</p>
                    <p>Infirmos ergo uisitate, et oleo infirmorum inungite: fideles, ubi generale interdictum non obsit, ad recipiendam unccionem extremam, per quam diuina gracia augmentatur, et uenialia peccata delentur, a quatuordecim annis supra diligenter admonete, quoties necesse fuerit aliquem in infirmitate iacentem extrema unccioue peruugi, recepta sanitate, ad opera que primo agebat, libere redire ualebit et ad reddendum debitum coniugale.</p>
                    <p>Semel inunctus non est ulterius inungendus, uisi de hoc dubitaret: hec unccio per solum simplicem sacerdotem fieri potest; manus sacerdotis egroti exterius inungatis, quia iu sui ordinacione interius per episcopum inuncte fuerunt; cum autem ab infirmo uocamini, celeriter ad ungendum egrotum pergite, ne propter uestram pigriciam absque unccione decedat: infirmo inuncto conualescente loca inuncta lauentur et aqua locionis in ignem mittatur, secus autem si decedat egrotus.</p>
                </div>
                <div>
                    <head>Capitulum 7</head>
                    <p>De ordine.</p>
                    <p>Ordo est sextum sacramentum.</p>
                    <p>Est autem ordo quoddam signaculum sacrum quo ad ordinatum spiritualis potestas traditur, idest officium et character.</p>
                    <p>Septem enim sunt ordines propter septiformem graciam Sancti Spiritus, cuius ergo qui non sunt participes ad ecclesiasticos ordines indigne accedunt: illi in quibus diffusa est septiformis gracia Sancti Spiritus ad ecclesiasticos ordines accedant: in ipsis ordinibus promotos ampliorem graciam recipere dubiam non existit.</p>
                    <p>Ordines sunt isti, ordo ostiarii, lectoris, exorciste, acoliti, subdiaconi, diaconi, et sacerdotis, quorum hic officia non duximus exprimenda.</p>
                    <p>Omnes tamen clerici uocantur, inde et in sortem domini sunt assumpti et omnes spirituales dicuntur, per excellenciam tamen tres ultimi dicuntur sacri, ob sanctimoniam idest castitatis continenciam quam inducunt.</p>
                    <p>Tales autem ad ministerium spirituale eligendi sunt clerici, qui digne possint dominica sacramenta tractare.</p>
                    <p>Tales decet esse ministros Christi qui Spiritus Sancti gracia sint decori et quorum doctrina et conuersacionis forma eadem gracia in alios transfundatur, ne coelestes margarite spiritualium uerborum et officiorum diuinorum sordide uite pedibus conculcentur; non est enim de hoc sacramento sicut de aliis.</p>
                    <p>Cetera enim ad culpas lauandas dantur et licet ob culpam aliquando negentur, tamen non in perpetuum; hoc uero pro graui culpa et pro infamia interdicitur; pre ceteris ordinibus sacerdotalis ordo magis digne dandus et accipiendus est.</p>
                    <p>Ceteri eius ordines dantur solum racione accipientis et iste datur et propter recipientem et propter alios qui sacerdotis officio sunt participes; sacerdotes enim mediatores sunt inter Deum et hominem, dum precepta Dei populo deferunt predicando et uota populi Deo porrigunt supplicando.</p>
                    <p>Et ideo tales debent existere ut Deo grati et hominibus sint accepti, mediator discors ab iis quos concordare tenetur, concordare non poterit.</p>
                    <p>Posuerunt autem quidam nouem ordines clericorum sicut nouem sunt ordines angelorum, quorum primus est clericatus et ultimus episcopatus, communiter tamen dicuntur septem, ut prediximus.</p>
                </div>
                <div>
                    <head>Capitulum 8</head>
                    <p>De matrimonio.</p>
                    <p>Matrimonium est septimum sacramentum, circa quod scire debetis quod aliud sunt sponsalia et aliud matrimonium; sponsalia sunt futuri matrimonii repromissio, ut si aliquis dicat, promitto tibi quod contraham tecum matrimonium uel equipollencia uerba.</p>
                    <p>Et si post huiusmodi sponsalia carnalis copula subsequatur est matrimonium, iuris interpretacione, inter tales: matrimonium uero est maris et femine legitima coniunccio, quod per uerba contrahitur consensum exprimencia de presenti, ut si quis dicat: accipio te in meum, et ego accipio te in meam, uel equipollencia uerba.</p>
                    <p>Aetas autem legitima ad matrimonium contrahendum in masculo quatuordecim annorum est, in femina uero duodecim, anno completo.</p>
                    <p>Matrimonia igitur clandestina fieri prohibete et ipsa ante minorem etatem in ecclesia solemnizare nolite: solemnitatem et benediccionem certis anni temporibus facere nolite, scilicet inclusiue a prima dominica aduentus usque octauam epiphanie et a septuagesima usque ad octauam pasche et a dominica ante rogaciones usque ad proximam dominicam post pentecostem, in qua dominica potest licite fieri et eciam post usque ad aduentum.</p>
                    <p>Nullus sponsam fratris aut consanguinei in uxorem accipiat.</p>
                    <p>Nullus aliquam de consanguinitate prioris sponse et e conuerso, sibi matrimonialiter coniungat.</p>
                    <p>Nullus usque ad quartum gradum inclusiue consanguinitatis uel affinitatis matrimonium de facto contrahat uel se cum aliquibus in dictis gradibus coniunctis carnaliter commisceat ex parte Dei omnipotentis et sue ecclesie sancte; eos qui religionem intrare uel castitatem seruare uoluerint, matrimonium contrahere prohibete: nullum matrimonium contrahere cum illa quam pater eius baptizauit aut in baptismo uel confirmacione tenuit, permittite: tamen omnes filii et filie duorum compatrum uel commatrum siue ante compaternitatem siue post geniti fuerint possint matrimonialiter copulari, illa tamen persona excepta, per quam compaternitas est contracta, quoniam illi alicui filiorum sui compatris uel commatris matrimonialiter copulari non possunt.</p>
                    <p>Nullum cum commatre uel filia spirituali matrimonium contrahere sinite, nam et matrimonium tale coutractum dirimitur: in baptismo uel confirmacione filium uxoris sue uel proprium filium suum uel e conuerso quis non teneat, nam ex hoc peccat mortaliter, et propter hoc matrimonium non separatur; mulier absente uiro uel uir uxore absente, nisi certi sint quod alter eorum mortui sunt, matrimonium non contrahant.</p>
                </div>
                <div>
                    <head>Capitulum 9</head>
                    <p>De sacramentorum custodia.</p>
                    <p>Secundo quoque uos conuenit illa sciencia ornari, que in sacrarum rerum cauta custodia et contrectacione consistit.</p>
                    <p>Nullam ergo feminam ad altare accedere permittite uel res sacras aliqualiter tangere; altare mundis tobaleis cooperite, que cum uestibus sacerdotalibus saltem bis in anno lauentur; super altare nihil, nisi cassas cum reliquiis Sanctorum, cruces et euangelia, candelabra et pixidem cum corpore Domini tenere nolite; libros ecclesiasticos sufficientes habete; uasa sacra propriis manibus abluite et abstergite; in unaquaque ecclesia sit locus iuxta altare paratus ubi aqua fundatur quando sacra uasa abluuntur, uel manus post sacram communionem lauantur; ecclesie sint bene cooperte et munde et earum atria undique bene ordiuata et decenter custodita: uasa et ministeria altaris, utpote corporalia et uestimenta et ornamenta ecclesie, quoties expedierit, lauentur ac munda seruentur, indecens est enim sordes in sacris negligere, que dedecent in prophanis.</p>
                    <p>Corporalia a sacerdotibus uel diaconis tantum lauentur; calices, corporalia, planetas, stolas, et amictos, et huiusmodi benedici oportet per episcopum et eciam consecrari, et illa que consecrata sunt non debent per laicos contrectari, et si corporalia essent usu consumpta, tunc comburantur et cineres proiiciantur in sacrario.</p>
                </div>
                <div>
                    <head>Capitulum 10</head>
                    <p>De diuinorum officiorum celebracione.</p>
                    <p>Tercio illa sciencia ornatos uos esse conuenit, que in diuinorum officiorum celebracione consistit.</p>
                    <p>Omni ergo nocte ad matutinum surgite, horas canonicas horis competentibus deuote dicite, missarum celebraciones cum timore et reuerencia peragite, undecim prefaciones in ipsis missis, prout ipsis conueniet, dicite.</p>
                    <p>Prima est de sancta Trinitate; secunda de Christi natiuitate; tercia est de Epiphania; quarta de ieiuniis Quadragesime; quinta de Cruce; sexta de Resurreccione; septima de Ascensione; octaua de Pentecoste, seu de Spiritu Sancto; nona de Apostolis, decima de Beata Uirgine Maria, undecima Communis.</p>
                    <p>Sciant diaconi et subdiaconi ad dicendas canonicas horas se teneri; nullus qui non communicet missam dicat, nullus plures missas sub uno canone, uel cum uno sacrificio, uel unam reiterato canone uel sacrificio celebrare presumat, quamuis sub uno canone possint plures hostie consecrari.</p>
                    <p>Nullus plures missas in uno die celebret, nisi in festo natiuitatis Domini et in aliis casibus a iure concessis, et tunc nonnisi in ultima uinum et aquam perfusionis sumat, nam post talem sumpcionem ieiunus non est.</p>
                    <p>Nullus in magnis et populosis locis, missas, que non sint de die illa, populo dicat, dimissa propria missa illius diei.</p>
                    <p>Nullus sacerdos solus missam dicat, sed unusquisque clericum habeat, qui sibi in missa respondeat, et omni die dominica aquam henedicite, altaria et plebes uestras ipsa aspergite, ad quod solum agendum speciale uas decens habete; oraciones missarum, prefaciones et canonem bene intelligite uel saltem distincte et memoriter scire proferre studete, plebibus uobis commissis de euangelio, uel epistola uel alia scriptura sancta dominicis diebus et festiuis predicare, uel predicari facere curate.</p>
                    <p>Euangelium uel epistolam bene legere et populo saltem ad litteram exponere, scire studete.</p>
                    <p>Symbolum Athanasii, cuius initium est Quicumque uult, et Credo in Deum Patrem, septem psalmos penitenliales mentetenus scire studete; ordinem benedicendi aquam, baptizandi, communicandi, infirmos ungendi, exequias mortuorum agendi diligenter scitote.</p>
                    <p>Nullus clericus, nisi sacerdos fuerit uel diaconus, baptizet aut aquam benedicat, uel mortuorum exequias faciat.</p>
                    <p>Nullus prius, nisi auditis uel dictis matutino et prima, missam dicat, nec ante auroram; nullus post sumptum cibum, uel potura quantumcumque minimum, missam audeat celebrare; nullus nisi in nocte dormierit, et digestione celebrata, missam mane celebrare presumat, quoniam non intelligitur esse ieiunus; nemo in peccato mortali constitutus celebrare missam presumat, sed prius confiteatur, si inuenerit sacerdotem et si inuenire non posset, non celebret, nisi forte urgens necessitas immineat, que sine graui scandalo nequeat preteriri et adsit contricio et propositum celeriter confitendi.</p>
                    <p>Quia uero missa est officium, quod inter cetera diuina officia excellentius est, merito deuocionis et cautele studio conuenit celebrari, circa quod tam in agendis quam in dicendis a multis erratur incaute: idcirco studeant sacerdotes missam secundum ritum debitum et solitum romane ecclesie morem per omnia celebrare, quos si reperti fuerint contra illud incaute et minus prouide agere, grauiter puniemus.</p>
                </div>
                <div>
                    <head>Capitulum 11</head>
                    <p>De animarum atque ecclesiarum regimine.</p>
                    <p>Quartum est: illa sciencia ornatos uos esse oportet, que in animarum atque ecclesiarum regimine atque disposicione consistit.</p>
                    <p>Nullus itaque, propria ecclesia dimissa, ad aliam questus gracia migret, nullus per potenciam secularem ecclesiam teneat.</p>
                    <p>Adulteros manifestos et concubinarios, ut se emendent, admonete, quod si contempserint, nobis uel uicario nostro eos denunciare curate.</p>
                    <p>Pretextu cuiuscumque consuetudinis sacrum chrisma uendere uel pro baptizandis infantibus uel pro reconciliandis peccatoribus uel infirmis uel pro testimonio penitentie ferendo aut pro mortuis sepeliendis aut benediccionibus nubentium seu pro quibuscumque aliis ecclesiasticis sacramentis pretium aut premium uel promissionem exigere uel usurpare nolite, sed gratis et liberaliter huiusmodi sacramenta prebete, attendentes quod scriptum est, gratis accepistis, gratis date: [13] post factum tamen cum graciarum accione potestis accipere quod sponte a fidelibus offeretur.</p>
                </div>
                <div>
                    <head>Capitulum 12</head>
                    <p>De sepulturis.</p>
                    <p>Licet unusquisque qui certam non eligit sepulturam cum suis parentibus sit sepeliendus de iure, liberum tamen est cuilibet ubicumque uoluerit, discrecione preuia, eligere sepulturam, ita dumtaxat quod de iis que legauerit illi ecclesie in qua elegerit sepulturam, et de aliis, que occasione sepulture illius ad illam peruenerint, habeat parochialis ecclesia canonicam porcionem.</p>
                    <p>Nullus autem religiosus uel clericus secularis pactum faciat cum laico in sanitate uel infirmitate constituto, neque aliquem uel aliquos ad uouendum, iurandum, uel fide interposita uel blanditiis aut precibus allioiat uel inducat, ut apud suam ecclesiam aut in suo coemeterio eligat sepulturam uel iam electam ulterius non mutet, scituri quod si secus actum fuerit, non tantum eleccio huiusmodi sepulture, imo et corpus et quidquid occasione sepulture ipsius perceptum fuerit, integre ecclesie parochiali restitui et reddi debeat de iure.</p>
                    <p>Nullus ergo parochianum alterius, in suo coemeterio sepeliat, nisi ibi elegerit sepulturam, nisi forte peregrinus de remotis partibus fuerit, qui ubicumque decesserit, sepeliatur, nisi sibi elegerit sepulturam.</p>
                    <p>Porro defuncti sepultura apud ecclesiam alienam electa, eligentis corpus non sumatur de parochia sua, donec sacerdoti suo uel eius superiori fuerit de eleccione huiusmodi facta fides et ipsa ecclesia in cuius parehia est, canonica porcione non fraudetur, prius caucione habita de soluendo.</p>
                    <p>Declaramus autem patrem filie minori quatuordecim annis eligere non posse extra ecclesiam suam parochialem sepulturam.</p>
                    <p>Sane si mulier, constante matrimonio uel soluto, sine eleccione sepulture obierit, in coemeterio ecclesie parochialis et in sepulchro uiri premortui, si sepultus ibi fuerit, tumuletur: potest tamen ubi uoluerit eligere sepulturam.</p>
                    <p>Laicos intra ecclesiam sepeliri absque nostra licencia prohibemus.</p>
                    <p>Debent autem denegari ecclesiastica sacramenta hereticis, paganis, iudeis, gentilibus et omnibus extra fidem catholicam constitutis, nec non excommunicatis maiori excommunicacione et interdictis, atque illis qui in torniamentis moriuntur, et insuper usurariis, predonibus, raptoribus manifestis, nisi penituerint, uel usuras seu rapinas restituerint uel de restituendis securitatem prestiterint, secundum formam iuris.</p>
                    <p>Si uero predicti non habuerint in facultatibus mortis sue tempore unde restituere possint, non debent quidem usurarii predicta pena mulctari.</p>
                    <p>Raptoribus ideo qui in sanitate non penituerint uel emendauerint et in morte securitatem prestare nequiuerint, coemeterium non negetur: nullus tamen clericorum illius sepulture intersit: item illis qui se suspenderint uel precipitauerint uel gladio peremerint, nisi in morte signa penitentie in eis apparuerint manifesta: item illis qui saltem semel in anno omnia sua peccata proprio sacerdoti non fuerint confessi, uel alii de proprii sacerdotis licencia: item blasphemo Dei et Sanctorum eius renuenti recipere et agere penitenciam a canone promulgatam et generaliter omnibus quos constat in manifesto peccato mortali decessisse.</p>
                    <p>Ad probandum aliquem penitenciam accepisse unius testimonium sufficit.</p>
                </div>
                <div>
                    <head>Capitulum 13</head>
                    <p>De decimis.</p>
                    <p>Cum iuxta concilium uiennense audientes confessiones teneantur sibi condientibus de decimis soluendis ecclesiis, quibus debentor, facere conscienciam et ipsos inducere ad decimas soluendas; precipimus omnibus confessoribus, ut nullum absoluant, nisi eis dictam conscienciam fecerint, ut tenentur, uel de illis se concordent cum illis quibus decime sunt soluende.</p>
                    <p>Insuper auctoritate apostolica predicare debentibus sub interminacione malediccionis eterne iniungimus, ut saltem infrascriptis diebus in suis predicacionibus et sermonibus debeant populo ibidem congregato publice predicare et dicere omnes teneri ad decimas soluendas prediales, uidelicet illi ecclesie baptismali uel parochiali, secundum consuetudinem in cuius territorio predia sunt sita, si ipsa ecclesia curam habeat animarum, et personales illi ecclesie, a qua ecclesiastica recipiunt sacramenta.</p>
                    <p>Dies autem predicti sunt hi; dominica prima, quarta et ultima quadragesime, in festis Ascensionis Domini, Pentecostes, natiuitatis beati Ioannis Baptiste, Assumpcionis et Natiuitatis Beatissime Uirginis Marie Matris Domini Nostri Iesu Christi. Amen.</p>
                </div>
                <div>
                    <head>Capitulum 14</head>
                    <p>De censuris ecclesiasticis.</p>
                    <p>Circa censuram ecclesiasticam est sciendum, quod excommunicacio nomen generale est continens sub se suspensionem, et interdictum; excommunicacio autem est duplex scilicet maior et minor, maior excommunicacio est cum prelatus dicit: excommunico te uel te noueris esse excommunicatum: hec sentencia separat excommunicatum a communione fidelium et partecipacione sacramentorum et ab ingressu ecclesie, sed nec iuxta ecclesiam stare debet excommunicatus cum diuina officia celebrantur.</p>
                    <p>Minor uero excommunicacio contrahitur, cum quis scienter excommunicato excommunicacione maiori participat, et hec remouet a percepcione et administracione sacramentorum, imo sic ligatus caute agit, si non dicit officium cum aliis clericis in ecclesia, donec fuerit absolutus; presbyter tamen sic ligatas celebrans nullam irregularitatem incurrit, licet peccet mortaliter; sacramenta ab eo collata obtinent suum robur: clericus sciens se esse excommunicatum, suspensum uel interdictum ante absolucionem diuina officia celebrans in ecclesia sicut prius in suo officio dicendo uel aliqualiter immiscendo alicui ordini uel officio deputato irregularitatem incurrit, super qua secum dispensare non potest nisi summus Pontifex.</p>
                    <p>Item sciendum est, quod si aliquis clericus aliquem interdictum uel excommunicatum admittit ad diuinum officium, quod clerico admittenti est interdictus ingressus ecclesie, quo interdicto durante si celebrat in ecclesia sicut prius, irregularis efficitur, cum quo eciam summus Pontifex dispensabit: clericus tamen excommunicatus et eciam depositus tenetur extra ecclesiam submissa uoce ad dicendum boras canonicas.</p>
                    <p>Interdictum est cum prelatus dicit alicui: interdico te uel suppono te ecclesiastico interdicto; aliquando interdicitur certa persona, et tunc persona interdicta tenetur ad omnia que tenetur excommunicatus, sed non est.euitanda nisi in collegio et in diuinis officiis: aliquando interdicitur locus singularis, ut est una ecclesia, et tunc in ipsa ecclesia uel coemeterio non debent dici diuina officia nec publice nec occulte nec fidelium eorpora ibidem sunt sepelienda, et ibi celebrans irregularis efficitur; aliquando interdicitur locus uniuersalis, ut est regnum, prouincia, ciuitas, castrum, uel villa, et tunc laici omnes nominatim intelligantur interdicti, sed clerici non, nisi in sentencia interdicti sint expressi.</p>
                    <p>Celebrans publice in loco interdicto uel admittens laicos ad diuina, irregularitatem incurrit.</p>
                    <p>Interdicto generali durante, in ecclesia sicut prius, ianuis clausis, campanis non pulsatis, excommunicatis et interdictis exclusis, diuina officia celebrentur: in natiuitate Domini, in sancto Pascha, Pentecoste et in Assumpcione Uirginis Gloriose, excommunicatis exclusis, interdictis admissis, ianuis apertis, campanis pulsatis, diuina possunt officia celebrari competencia illi diei et non alia.</p>
                    <p>Tempore interdicti, aliqua ecclesiastica sacramenta debent ministrari, uidelicet baptismus, confirmacio in fronte, que fit in baptismo per simplicem sacerdotem, penitencia, uiaticum tempore mortis, extrema unccio: interdictis denegatur ecclesiastica sepultura.</p>
                    <p>Sentencia suspensionis est quando prelatus dicit, suspendo te ab officio uel te noueris esse suspensum: iste potest celebrare in ecclesia, excepta missa, omnia diuina officia, conferre ecclesiastica sacramenta, ordinibus solum exceptis.</p>
                    <p>Predicte sententie tolli debent per illum, qui illas tulit, et cum aliquis erit absoluendus ab excommunicacione maiori, iurabit ante omnia de parendo mandatis ecclesie et excommunicatoris et genibus flexis ante excommunicatorem uel illum cui excommunicator commiserit absoluendum, absoluens teneat uirgam in manu cum quo dicendo unum de psalmis penitencialibus cum Gloria Patri percuciat absoluendum; postea dicat [14] Kyrie eleison, Pater noster, Saluum fac seruum tuum, Deus meus sperantem in te, Nihil proficiat inimicus in eo; Et filius iniquitatis non apponat nocere ei; Esto ei Domine turris fortitudinis, A facie inimici, Domine exaudi oracionem meam, Et clamor meus ad te ueniat; Dominus uobiscum, Et cum spiritu tuo.</p>
                    <p>Oremus, Deus cui proprium est misereri semper et parcere, suscipe deprecacionem nostram et hunc famulum tuum, quem excommunicacionis catena constringit, miseracio tue pietatis absoluat; per Christum Dominum nostrum, Amen.</p>
                    <p>Postea absoluat eum dicens: auctoritate Dei omnipotentis, beatorum Petri et Pauli apostolorum eius et ecclesie sue sancte, et auctoritate qua fungor, absoluo te a uinculo excommunicacionis qua ex tali causa ligatus eras et restituo te communioni fidelium et ecclesiasticis sacramentis.</p>
                    <p>In nomine Patris et Filii et Spiritus Sancti. Amen.</p>
                    <p>Absoluens uero a minori excommunicacione, dicat simpliciter: absoluo te a participacione excommunicatorum.</p>
                    <p>In nomine Patris et Filii et Spiritus Sancti. Amen. [15]</p>
                </div>
                <div>
                    <head>Capitulum 15</head>
                    <p>De synodo celebranda.</p>
                    <p>Statuimus eciam et ordinamus quod, feria quarta post festum beati Luce euangeliste, omnes clerici seculares et regulares ciuitatis et diocesis papiensis de quatriennio in quatriennium conueniant in nostra ecclesia papiensi pro synodo celebranda, nulla alia citacione premissa; si quiuero contempserint, legitimo impedimento cessante, ipsos in decem libras papienses condemnamus applicandas camere fabrice nostre ecclesie, quas nisi soluerint infra octo dies post dictam quartam feriam, ipsos in his scriptis excommunicacionis uinculo innodamus.</p>
                </div>
                <div>
                    <head>Capitulum 16</head>
                    <p>De monicione facienda per presbyteros de ecclesiasticis sacramentis recipiendis a propriis sacerdotibus.</p>
                    <p>Animarum periculis occurrere cupientes, ipsorumque saluti in quantum possumus prouidere, statuimus et firmamus quod ecclesiarum prelati et rectores circa principium quadragesime et ter aliis temporibus anni, coram multitudine populi generaliter ex parte Dei omnipotentis et nostra, moneant et indncant parochianos suos ut saltem diebus dominicis uisitent parochiales ecclesias et quod propriis sacerdotibus semel in anno confiteantur, denunciantes eisdem, quod nisi confitebuntur semel in anno, morientes carere debent ecclesiastica sepultura.</p>
                    <p>Notificent eciam parochianis suis, quod a religiosis ecclesiastica sacramenta, excepta penitencia, ubi eis a iure potestas conceditur absoluendi, non recipiant, cum ipsi religiosi dicta sacramenta administrantes iuxta concilium uiennense sint excommunicati et recipientes grauissime peccent.</p>
                </div>
                <div>
                    <head>Capitulum 17</head>
                    <p>De casibus penitencialibus.</p>
                    <p>Quia, per constitucionem bone memorie domini fratris Latini ostiensis et ue- litrensis episcopi olim apostolice sedis legati, prelati pontificali dignitate prediti casus grauiores, pro quibus penitentes tenentur ad ipsos remitti, debent in suis synodis facere declarari, ut omnes inferiores prelati et presbyteri non ignorent; idcirco ipsos duximus adnotandos.</p>
                    <p>Imprimis excommunicati quacumque excommunicacione maiori lata ab homine uel a iure.</p>
                    <p>Confessi se credidisse hereticam prauitatem uel hereticis adhesisse, aut cum eis participasse.</p>
                    <p>Scienter reordinati.</p>
                    <p>Coeuntes cum brutis.</p>
                    <p>Incestuosi in tercio uel proximiori gradu consanguinitatis uel affinitatis.</p>
                    <p>Coeuntes cum moniali uirgine, uel non uirgine.</p>
                    <p>Cognoscentes consanguineas uxoris sue, et mulieres cognite a consanguineis uiri.</p>
                    <p>Contrahentes matrimonium de facto cum alia, uxore propria uiuente.</p>
                    <p>Intrantes religionem uel sacrum ordinem suscipientes, inuita uxore, post carnalem copulam subsecutam.</p>
                    <p>Coniuges qui in morte alterius ipsorum sunt effectualiter machinati.</p>
                    <p>Mulieres concipientes filios er aliis quam maritis suis, quos mariti suos esse credentes pro filiis habent et nutriunt.</p>
                    <p>Item baptizantes filios proprios uel eciam uxoris ex alio uiro, et e conuerso, preter quam in necessitatis articulo: et similiter huiusmodi filios in catechismo, uel confirmacione tenentes.</p>
                    <p>Defloratores uirginum vi oppressarum uel raptarum.</p>
                    <p>Opprimentes seu perimentes prolem propriam studiose uel negligenter, ante partum uel post.</p>
                    <p>Procurantes in se uel aliis sterilitatem quamlibet uel abortum.</p>
                    <p>Homicidia facto, precepto, consilio, consensu, exhortacione, uel quouis alio modo committentes.</p>
                    <p>Uotorum quorumcumque permutacionem uel dispensacionein postulantes.</p>
                    <p>Ii quibus per quodcumque crimen sit solemnis penitencia iniungenda.</p>
                    <p>Simoniaci quocumque genere simonie, preterquam mentali.</p>
                    <p>Decimas et ecclesiastica beneficia modocumque illicite detinentes.</p>
                    <p>Usurarum subtractarum et aliorum male oblatorum, seu illicite acquisitorum restitucioni obnoxii.</p>
                    <p>Incendiprii et notorii depopulatores agrorum aut famosi latrones, qui in itineribus publice insidiantur et spoliant.</p>
                    <p>Polluentes ecclesiam manifeste consecratam sanguinis uel seminis effusione, et in ea sacrilegium uel rapinam committentes, et omnes ecclesie uel coemeterii, et immunitatis uel libertatis ecclesiastice uiolatores.</p>
                    <p>Item excommunicati a canone, et irregulares in eo casu, in quo episcopi absoluere et dispensare possunt.</p>
                    <p>Tonsurati uel ordinati per alium quam per proprium episcopum absque licencia.</p>
                    <p>Item promoti, aliquo ordine pretermisso, eciam furtiue.</p>
                    <p>Item excommunicati, suspensi, uel interdicti, missam scienter celebrantes, uel officium suum sicut prius agentes.</p>
                    <p>Excommunicati uel interdicti, qui ordinem uel beneficium susceperunt.</p>
                    <p>Sacerdotes peccatum in penitenciali iudicio sibi detectum reuelantes.</p>
                    <p>Celebrantes scienter in parochia seu in ecclesia interdicta uel in altari non consecrato, uel sine sacris indumentis, aut non ordinati in presbyterum missam celebrantes, et non ordinati in diaconum solemniter et publice in ecclesia euangelium legentes, et non ordinati in subdiaconum solemniter cum indumentis subdiaconi epistolam in missarum solemniis legentes.</p>
                    <p>Sacerdotes uel ministri quorum facto aliquid inhonestum circa sacramenta altaris euenerit.</p>
                    <p>Sacerdotes et clerici notorii fornicatores et publici concubinarii.</p>
                    <p>Clerici in sacris ordinibus constituti, iurantes tactis sacrosanctis scripturis, peierantes.</p>
                    <p>Item clerici et laici scienter corpus excommunicati in ecclesia uel coemeterio sepelientes.</p>
                    <p>Abutentes quomodolibet hostia, chrismate, uel alia re sacra.</p>
                    <p>Sacrilegi, diuini, malefici, incantatores, augures, aruspices, et demones inuocantes.</p>
                    <p>Sortilegia et cetera huiusmodi diabolica exercentes.</p>
                    <p>Item falsi testes, item fabricantes et fabricari facientes falsas litteras, uel instrumenta, item eis utentes in iudicio siue extra scienter.</p>
                    <p>Blasphemi publici in Deum et Sanctos eius.</p>
                    <p>Item filii et filie patri uel matri enormes iniurias irrogantes.</p>
                    <p>Item falsantes uel falsari facientes aliquam monetam et ipsam scienter expendentes, et transgressores constitucionum nostrarum.</p>
                    <p>Hi omnes remittantur ad nos, uel ad archipresbyterum nostre maioris ecclesie penitenciarium nostrum.</p>
                    <p>Insuper nobis uel penitenciario nostro reseruamus absolucionem omnium monialium et religiosarum mulierum, et eciam omnium ecclesiarum prelatorum, et rectorum nobis immediate subiectorum.</p>
                    <p>Sacerdotes uero et confessores in predictis casibus absoluentes, si religiosi fuerint, ab audiencia confessionum sint eo ipso suspensi, si seculares sacerdotes fuerint, in centum solidos papienses condemnamus.</p>
                    <p>Sacerdotes uel confessores mutandi uel mitigandi seu interpretandi iniunctas a nobis uel penitenciario nostro peniteucias facultatem sibi nouerint interdictam; uicarium uero nostrum presenti constitucione uolumus non arctari.</p>
                    <p>Ceterum si committens aliquod de predictis criminibus a confessore suo monitus et inductus ad nos uel ad penitenciarium nostrum uenire noluerit, si peccatum suum fuerit occultum, confessor predictus a nobis uel uicario nostro seu penitenciario nostro dicti casus exposcat consilium, quamprimum nostri uel predictorum commode poterit adire presenciam; si uero delictum fuerit manifestum ad nos uel penitenciarium nostrum perocius uenire cogatur, nisi in mortis articulo fuerit constitutus uel forte adeo senex uel alias morbo perpetuo impeditus, quo casu, confessor inquirat nostrum consilium seu uicarii nostri, aut penitenciarii generalis.</p>
                    <p>Omuem uero potestatem, licenciam et auctoritatem per nos uel predecessores nostros, uel uicarios nostros concessas hactenus quibuscumque clericis secularibus uel religiosis super absolucione in casibus penitencialibus nobis reseruatis, totaliter reuocamus.</p>
                    <p>Item quia precipit Bonifaciana Constitucio publicata et approbata per dominum Clementem quintum in concilio uiennensi, debere presentari diocesano aliquos fratres ordinum mendicantium, per ipsorum prelatos, dictis prelatis precipimus auctoritate constitucionis predicte, quod nobis uel uicario nostro suos fratres, quos eligunt ad confessiones audiendas, presentare procurent usque ad octo dies immediate sequentes, qualibet alia presentacione, si facta per eos diceretur, in aliquo non obstante; quibus religiosis absoluendi et confessiones audiendi potestatem ante dictam presentacionem sibi nouerint interdictam et audientes se ipsos decipiunt et confitentium animas, quas soluere nequeunt uel ligare.</p>
                </div>
                <div>
                    <head>Capitulum 18</head>
                    <p>De executoribus et fideicommissariis ultimarum uoluntatum.</p>
                    <p>Cum nihil sit, quod magis hominibus debeatur quam ut ipsorum supreme uoluntates effectui demandentur, presenti constitucione monemus, requirimus et hortamur heredes quorumcumque defunctorum, fideicommissarios, et executores ultimarum uoluntatum, precipientes eisdem et cuilibet eorum sub interminacione malediccionis eterne, ut defunctorum uoluntates exequi debeant et complere infra annum continuum a morte testatoris incipientem; quod si predicti heredes, fideicommissarii, uel executores predicta neglexerint adimplere, fideicommissarios et executores predictos priuamus omni potestate, auctoritate, et balia competentibus eis quoquomodo pro execucione et fideicommissaria predictis.</p>
                    <p>Insuper quia, iuxta formam concilii uiennensis, tenemur a quibuscumque fideicommissariis, et deputatis ad execucionem cuiuslibet ultime uoluntatis, et eciam religiosis, quocumque exempcionis priuilegio non obstante, nobis reddi facere racionem de gestis et administratis per eos in execucione ultime uoluntatis, predictos executores, et fideicommissarios auctoritate dicti concilii monemus, requirimus et citamus sub excommunicacionis pena eis et cuilibet eorum eciam iniungentes, quod nobis uel uicario nostro, infra annum a morte testatoris incipientem, de administracione et gestis per eos super execucione et fideicommissaria cuiuslibet ultime uoluntatis, teneantur fideliter reddere racionem: alioquin, si clericus fuerit, ingressum ecclesie sibi nouerit interdictum; si laicus, excommunicacionis uinculo innodamus.</p>
                    <p>Nihilominus ipsos priuamus omni administracione et execucione ultime uoluntatis, nobis, ut premittitur, reseruantes easdem.</p>
                </div>
                <div>
                    <head>Capitulum 19</head>
                    <p>De predicatoribus indulgenciarum et eleemosinarum questoribus.</p>
                    <p>Abusionibus, quas nonnulli in suis proponunt predicacionibus, ut simplices decipiant et pecuniam et res alias subtili et fallaci ingenio extorqueant ab eisdem, cum in animarum cedant pericula et scandalum plurimorum, uiam, ut est nobis possibile, precludere cupientes, iuxta statutum concilii generalis duximus ostendendum de indulgentiis, que possunt licite annunciari fidelibus.</p>
                    <p>Sciendum est igitur quod Sedes Apostolica de plenitudine potestatis omnium peccatorum potest remissionem libere indulgere omnibus uere penitentibus et confessis, quam indulgenciam facere non cousueuit nisi in transitu generali ultramarino, et Rome in anno centesimo Iubileo, in aliis locis aliquando annos centum, sed rarissime, aliquando septem annos, et ista concessio per dictam sedem fit magis communiter, et aliquando centum dies.</p>
                    <p>Legatus a latere sedis apostolice unum annum et XL dies solitus est concedere, et non plures.</p>
                    <p>Episcopi ultra XL dies concedere non possunt, preterquam in die dedicacionis ecclesie, in quo unum annum possunt concedere, posito quod ibi essent mille episcopi; in anniuersario dedicacionis ecclesie solummodo XL.</p>
                    <p>Si quis uero maiores indulgencias proposuerit, uel esse in ecclesiis suis dixerit, nisi sedis apostolice licencia speciali, de qua, antequam publicetur, fidem legitime faciat cuiuscumque status preeminentie et condicionis existat, ipsum in his scriptis auctoritate apostolica et nostra, excommunicacionis sentencia innodamus.</p>
                    <p>Et quia quidam eleemosinarum questores multa falsa proponunt, uniuersis ecclesiarum prelatis, ministris et clericis in uirtute Sancti Spiritus et obedientie precipimus, ut nullos questores ad predicandum in suis ecclesiis uel ad petendum eleemosinas in suis parochiis, et uiciniis admittant uel admitti paciantur, nisi dicti questores nostras litteras habuerint pro petendis eleemosinis, et subsidiis charitatis.</p>
                    <p>Et si quos questores reperierint nostris litteris non munitos, uel proponentes populo indulgencias motu proprio, uel qui se dicant habere potestatem dispensandi super uotis, periuriis, homicidiis, et absoluendi ab aliquibus peccatis seu remittendi male ablata incerta, data sibi aliqua quantitate, uel qui dicant se posse remittere et relaxare de iniunctis penitentiis terciam uel quartam partem, seu si dicant, quod illorum parentum uel amicorum, quorum recipiunt eleemosinas, unam animam uel plures educere possunt de purgatorio et ad paradisi gaudia perducere, uel qui dicant benefactores suos a pena et a culpa absoluere, eciam si super hec litteras apostolicas ostenderent, ipsos capiant et teneant sub fida custodia, inuocato ad hec, si opus fuerit, auctoritate nostra, auxilio brachii secularis, ipsosque questores detentos sub fida custodia, nobis uel uicario nostro faciant per se uel per alios presentari, scientes quod medietatem ofnnium bonorum, que dicti questores apud se habebunt, dabimus illis, qui ipsos in forciam nostram duxerint, et eciam presentabunt.</p>
                    <p>Deo gracias. Amen.</p>
                    <p>Saligia.</p>
                    <p>In hac diccione sunt septem littere, que significant septem peccata mortalia scilicet, superbia, auaricia, luxuria, ira, gula, inuidia, accidia, contra que peccata dautur septem dona Spiritus Saucti gradatim, primum R. primo, timor Domini, consilium, sapiencia, sciencia, intellectus, pietas et fortitudo.</p>
                    <p>Septem sacramenta ecclesie.</p>
                    <p>Baptismus, confirmacio, penitencia, eucharistia, ordo, matrimonium et extrema unccio.</p>
                    <p>Decem precepta legis, primum est.</p>
                    <p>Diliges Dominum Deum tuum ex toto corde tuo et ex tota anima tua, et ex tota mente tua, et proximum tuum sicut te ipsum.</p>
                    <p>Non assumes nomen Dei in uanum.</p>
                    <p>Memento ut diem dominicum sanctifices.</p>
                    <p>Honora patrem tuum, et matrem tuam.</p>
                    <p>Non occides.</p>
                    <p>Non mechaberis.</p>
                    <p>Non furtum facies.</p>
                    <p>Non falsum testimonium dices.</p>
                    <p>Non concupisces uxorem proximi tui, nec desiderabis rem eius; nam ut infra legitur uersifice: idola sperne, Dei nomen non sit inane; non sis occisor, fur, mechus, testis iniquus, non alii nuptam, nec rem cupias alienam, sabbata sanctifices, tibi sint in honore parentes.</p>
                    <p>Has autem constituciones facimus, quas per subditos nostros precipimus obseruari, non derogantes aliquibus constitucionibus per predecessores nostros editis, imo ipsas constituciones approbamus, ratificamus et confirmamus, ipsarum constitucionum reseruantes nobis potestatem addendi, mutandi et corrigendi, interpretandi et super ipsis et ipsarum qualibet, prout nobis uidebitur, dispensandi.</p>
                    <p>Presentes constituciones accipi uolumus in scriptis per quoscumque curam animarum habentes usque ad duos menses proxime uenturos sub pena solidorum centum, et reliquas uero constituciones predecessorum nostrorum sub pena posita in ultima constitucione domini Guidonis olim episcopi papiensis accipi uolumus per prelatos ecclesiarum regularium et secularium usque ad tempus in dicta constitucione contentum, amen.</p>
                    <p>Deo gracias. Amen.</p>
                    <p>Et sic explete sunt constituciones synodales.</p>
                    <p>Ordo procedendi contra clericos debitores.</p>
                    <p>Nos Franciscus de Iarano clericus parmensis ac minister Domus Dei Cremonensis, generalis uicarius reuerendi in Christo patris et domini domini Ioannis Dei et apostolice sedis gracia episcopi papiensis.</p>
                </div>
                <div>
                    <head>Explicit</head>
                    <p>Quia quecumque occurrencia iuribus non sunt specialiter comprehensa et nouis excogitatis remediis de nouo emergentibus oportet prouideri iuxta temporum qualitatem, cum reprehensibile non existat ut secundum uarietatem temporum statuta uarientur humana, licet sane retroactis temporibus iuribus sint adinuenta multa remedia contra debitores clericos creditoribus soluere negligentes, propter quod litigia sepissime oriuntur et scandala et damna subsequuntur; uolentes itaque de consilio et consensu capituli ecclesie papiensis et approbante synodo cleri papiensis in premissis adhibere remedium et omnem amputare materiam, ut clericis de laicis debitoribus suis conquerentibus in foro seculari exhibeatur iustitie complementum et ne in foro seculari litigantes clerici grauentur laboribus et expensis, quod hactenus factum esse dignoscitur; statuimus et ordinamus quod quibuslibet in foro ecclesiastico de clericis conquerentibus occasione debiti per clericos promissi in publico instrumento in quo sint tres testes boue fame et subscripcio notarii publici fiat ius summarium, uidelicet quod debitor citetur et, si comparuerit infra terminum ei assignatum, detur ei copia instrumeuti in quo esse dicitur obligatus, si de ipso instrumento copiam habere uoluerit; si autem citatus non comparuerit pro conuicto et confesso habeatur, cui assignetur terminus, si comparuit, opponendi et contradicendi instrumento predicto, ut cogatur ad satisfaciendum de obligacione in instrumento contenta; et si nihil opposuerit uel excepciones non legitimas seu friuolas opposuerit, tunc ipsis reiectis et suprascriptis, precipiatur eidem quod, infra terminum quem iura reddenti uidebitur assignandum, creditori integraliter satisfacere teneatur, non obstante quod a iure cauetur quod quatuor menses ei dentur ad soluendum, sub excommunicacionis pena, quam penam auctoritate presentis constitucionis monitus, ut premittitur, de dicta solucione facienda tribus monicionibus uel una pro tribus, ipso facto incurrat, quam senteuciam excommunicacionis si per XV dies sustinuerit animo indurato, tunc propter contumaciam et pertinaciam suam recludatur in carcerem, ut quos diuinus tiirior a malo non reuocat, temporalis pena coerceat a peccato.</p>
                </div>
                <div>
                    <head>Footnotes</head>
                    <p>[1] &quot;luceat lux uestra coram hominibus, ut uideant opera uestra bona et glorificent patrem uestrum qui in coelis est; alioquin secundum prophetam, si sacerdos qui unctus est peccauerit, quis orabit pro eo?&quot; in italics.</p>
                    <p>[2] &quot;tu scienciam repulisti et ego te repellam ne sacerdocio fungaris mihi;&quot; in italics.</p>
                    <p>[3] &quot;labia sacerdotis custodient scienciam et legem eius requirent,&quot; in italics.</p>
                    <p>[4] &quot;de ore eius;&quot; in italics.</p>
                    <p>[5] &quot;ignorans ignorabitur et si cecus a ceco ducitur, ambo in foueam cadunt. Uobis enim datum est nosse misterium Dei, ceteris in parabolis,&quot; in italics.</p>
                    <p>[6] &quot;uos sitis lux mundi, si lumen quod in uobis est tenebre fiant, tenebre quante erunt?&quot; in italics.</p>
                    <p>[7] &quot;sal terre,&quot; in italics.</p>
                    <p>[8] &quot;si sal euanuerit in quo salietur?&quot; in italics.</p>
                    <p>[9] &quot;ad nihilum ualet ultra, nisi ut mittatur foras et conculcetur ab hominibus&quot; in italics.</p>
                    <p>[10] &quot;iustus ex fide uiuit&quot; in italics.</p>
                    <p>[11] &quot;iudicium sibi manducat et bibit,&quot; in italics.</p>
                    <p>[12] &quot;Infirmatur quis in nobis? Inducat presbyteros Ecclesie et orent ungentes eum oleo in nomine Domini etc.&quot; in italics.</p>
                    <p>[13] &quot;gratis accepistis, gratis date:&quot; in italics.</p>
                    <p>[14] Text in italics begins here.</p>
                    <p>[15] Text in italics ends here.</p>
                </div>
            </div>
        </body>
    </text>
</root>
