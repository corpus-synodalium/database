<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Padua</title>
                <recordID>0716</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1360-03-08</origDate>
                <dateNotes/>
                <origPlace>Padua</origPlace>
                <diocese>Padua</diocese>
                <province>Aquileia</province>
                <country>Italy</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 716</p>
                <p>Year: 1360</p>
                <p>Month: 3</p>
                <p>Day: 8</p>
                <p>Circa: None</p>
                <p>DatingNotes: None</p>
                <p>Place: Padua</p>
                <p>Diocese: Padua</p>
                <p>Province: Aquileia</p>
                <p>CountryModern: Italy</p>
                <p>Latitude: 45.416667</p>
                <p>Longitude: 11.866667</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: Pileo da Prata</p>
                <p>IssuingAuthorityAlt: None</p>
                <p>RegnalStart: 1359</p>
                <p>RegnalEnd: 1370</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Ceccon, SInodi diocesane, 200-224</p>
                <p>EditionOther: Sinodo inedito di Pilleo Cardinal Prata...pp124-178</p>
                <p>SourceNotes: https://books.google.com/books?id=riNhAAAAcAAJ</p>
                <p>TranscriptionNotes: None</p>
                <p>BaseText: ['GoogleBooks', 'WebDownload']</p>
                <p>OCR: Yes</p>
                <p>Transcription: Reviewed </p>
                <p>GeneralNotes: copies heavily from 1338 Aquileia synod of Bertrandus  (which was also copied at length in 1339 Padua diocesan synod); **like the 1339 Padua synod,  UsVor and Quamquam not cited, as they are in the Aquileia 1338 constitutions</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Capitulum 1</head>
                    <p>[1] et cum audiuerint confessiones monialium non infirmarum, audiant eas ad aliquam fenestram pariete in medio existente, et cum audiunt confessiones infirmarum audiant eas in tali loco quod due saltem moniales ad hoc per abbatissam deputate uideant et non audire ualeant utrasque personas.</p>
                    <p>Predicti eciam uisitatores ubi expedire uiderint seu extiment, clausuram interiorem monasteriorum intrent et cum uno ad minus honesto socio in loco non suspeto moniales examinent ut suum officium debeant exercere, exceptis monasteriis que subsunt immediate dominis archipresbitero et capitulo paduano, siue aliis quibuscumque prelatis nostre ciuitatis et diocesis paduane.</p>
                    <p>Inhibemus et sub pena excommunicacionis quod mulieres aliquas seculares cuiuscumque condicionis existant, illis exceptis dumtaxat quorum honesto et familiari pro necessitate monasterii et monialium utuntur obsequio, infra clausuram predictorum monasteriorum non admitant.</p>
                </div>
                <div>
                    <head>Capitulum 2</head>
                    <p>Mandamus eciam quod in solempnitatibus sanctorum, sub quorum nomine ecclesie predictorum monasteriorum sunt dedicate, et in aliis solempnitatibus in dictis monasteriis solitis celebrari et in ipsarum ecclesiarum consecracionibus religiosi, clerici et laici ac mulieres possint intrare ecclesias supradictas, et primo dumtaxat claustrum supradictorum monasteriorum et tunc abbatissa et moniales in loco decenti se trahant, ita quod aspectus ipsarum intrantibus non sit manifestum et ita ut ipsarum honestas illesa seruetur.</p>
                    <p>Mandamus eciam quod si abbatissa seu moniales supradicte pro aliqua honesta causa et specialiter utilitatem monasterii contingente aliquibus religiosis, ecclesiasticis seu laicis loqui uoluerint, dummodo predicti eundi ad dicta monasteria a nobis licenciam obtinuerint seu a uicario nostro, posint eis loqui et honesta et utilia negocia tractare cum eis.</p>
                    <p>Si abbatissa loqui uoluerit adhibeat secum duas sed unam ad minus honestas et antiquas moniales, que audient ea que loquntur.</p>
                    <p>Si uero monialis loqui uoluerit, hoc faciat de licencia abbatisse, que si licenciam loquendi concesserit, teneatur et debeat ei dare duas sed unam ad minus honestas socias et antiquas seu ipsamet per se ipsam asistat ut ipsa uel alie similiter audire possint que loquntur.</p>
                    <p>Huiusmodi autem locucio semper fiat per abbatissas et moniales ad fenestras feratas et aliquo pariete intermedio.</p>
                </div>
                <div>
                    <head>Capitulum 3</head>
                    <p>Mandamus quod sacerdotes regulares et seculares in ecclesiis audientes confessiones mulierum non audiant eas in angulis ecclesiarum nec in locis ocultis, sed in tali parte ecclesie quod utriusque persone possint uideri comuniter ab hiis qui fuerint in ecclesiis presentes.</p>
                    <p>Confessiones mulierum non infirmarum alibi quam in ecclesiis non audiantur, nisi per aliquas mulieres honestas ad domum earum fuerint aduocati pro audiendis earum confessionibus et audiendi ad predictas domos a nobis seu uicario nostro obtinuerint licenciam specialem qui uero ad audiendas confessiones mulierum infirmarum in earum domibus accedant et audiant eas in tali loco quod socius sacerdotis, si quem habet, et alique persone in domo mulieris existentes uideant sacerdotis et mulieris confitentis personam, et ita remote existant quod confitentis uerba audire non possint.</p>
                    <p>Contrarium uero facientes librarum decem paruorum pene uolumus subiacere.</p>
                </div>
                <div>
                    <head>Capitulum 4</head>
                    <p>Mandamus quod sacerdotes, religiosi et alii cuiuscunque status uel condicionis existant cum confessiones audierint inducant quoquo modo possunt confitentes ut de suis possessionibus decimas et quartisium soluant illis quibus de iure uel consuetudine debent soluere antedicta secundum tenorem constitucionis edite super hiis in patriarcali et prouinciali concilio, alioquin [2] precepti si negleti uel negligencie filii non teneant.</p>
                </div>
                <div>
                    <head>Capitulum 5</head>
                    <p>Cum parochie ecclesiarum propter hoc fuerint limitate ut terminis suis quilibet contentus existat, statuimus ut quilibet sacerdos nostre iurisdicioni subiectus religiosus seu secularis, exceptis religiosis mendicanibus in casibus a iure expressis et forma iuridica concessis, parochiam alterius parochi ad confessionem recipiant uel pro penitentiis dandis aut aliis sacris intret parochiam alterius ad sanum aliquem seu egrum, nisi de nostra licencia aut uicarii nostri hec fecerit uel per sacerdotem eiusdem parochie expresse fuerit inuitatus, uel predicta de uoluntate eius fecerit et conscensu, non obstante si uocatus fuerit uel uocatum se dixerit ab amiciis uel consanguineis infirmis uel quibuscumque aliis personis sine nostra uel predicti uicarii nostri licencia et consensu.</p>
                    <p>Hec idem statuimus de predicacionibus faciendis.</p>
                    <p>Qui uero huius constitucionis transgressor extiterit, pro qualibet uice penam librarum quinque paruorum incurat et quiquid oblacionis ad hoc perceperit proprio sacerdoti restituat et assignet infra triduum sub pena dupli.</p>
                </div>
                <div>
                    <head>Capitulum 6</head>
                    <p>Item monemus quod soliciti sint sacerdotes uisitare infirmos sibi subditos quocumque et maxime cum fuerint requisiti, absque dilacionis mora, ac eisdem infirmis penitenciam et alia ecclesiastica sacramenta, cum decens et opus fuerit, administrare.</p>
                    <p>Si uero per ipsorum sacerdotum incuriam siue negligenciam aliquis infirmus sine penitencia seu aliis sacris ecclesiasticis mortuus fuerit, ipsum sacerdotem propter penam in iure statutam contra tales, ut eius temeritas et negligencia acerrime puniatur, penam librarum uiginti quinque paruorum incurrere uolumus ipso facto.</p>
                </div>
                <div>
                    <head>Capitulum 7</head>
                    <p>Item monemus omnes sacerdotes parochiales ciuitatis Padue et suburbiorum curam animarum habentes quod tempore aduentus quadragesimali confessiones parochianorum suorum in decenti et honesto habitu audiant, uidelicet in capa uel cota.</p>
                    <p>Alioquin omnes contrarium facientes ad nostrum arbitrium puniemus, prout locus et persona presbiteri dictam indecendam aggrauabit.</p>
                </div>
                <div>
                    <head>Capitulum 8</head>
                    <p>Cum infirmitas corporum nonnunquam ex langore proueniat animarum, dicente Domino languido quem sanauerat: Uade et amplius noli peccare [3] ne deterius tibi aliquid contingat prius igitur est anima purganda sordibus peccatorum quam a medicina subsidium procedat, ut anima purgata uitiis et sanata uirtutibus sui perfecio corporis sit et uita, monemus omnes et singulos medicos illisque districte sub excomunicacionis pena mandamus ut cum ad curandum infirmos contingat curari deinceps, de quibus maxime mortis periculum timeatur, ad eos ultra quam duabus uicibus acedere non presumat nisi eis primo constiterit quod infirmi huiusmodi ad se uocauerint sacerdotes.</p>
                </div>
                <div>
                    <head>Capitulum 9</head>
                    <p>Ne sanctissima officii misse deuocio, de qua fidei Christiane fundamentum constitit, ex cotidiana pluralitate apud christiculas inmitatur, in hac generali sinodo statuimus et inuiolabiliter obseruari precipimus ne aliquis presbiter in ciuitate uel diocesi nostra bis in die missarum solempnia celebrare presumat, exceptis casibus a iure expressis.</p>
                    <p>Qui uero contrafecerit, soldos XL paruorum persoluat, cuius pene medietas sit illius qui eum curauerit accusare.</p>
                </div>
                <div>
                    <head>Capitulum 10</head>
                    <p>Item statuimus et districte precipimus in predicta ciuitate et diocesi constitutis ut in ecclesiis suis aliquem capellanum ponere ad curam animarum suarum nullo modo presumant absque nostra licencia speciali.</p>
                    <p>Qui uero contrafecerit eo ipso penam decem librarum incurat, quas si infra mensem a die commissionis numerandas soluere neglexerit, nostro arbitrio puniemus; eum quoque, qui sic temere recipere et exercere presumpserit curam predictam, nisi infra octo dies receperit et ueniam promeruerit, in decem librarum pene sentencialiter condempnamus.</p>
                </div>
                <div>
                    <head>Capitulum 11</head>
                    <p>Item districte precipimus omnibus supradictis prelatis et rectoribus ecclesiarum quod non debeant recipere alterius episcopi sacerdotem in suis ecclesiis nisi prius cum litteris testimonialibus et dimisoriis sui episcopi se presentauerit coram nostra presencia, uel alio modo de ipsorum nobis condicione constet, et a nobis curam receperint animarum et licenciam celebrandi.</p>
                    <p>Si uero ex predictis suprascriptis tam salubria precepta ac statuta adimplere contenserint, pene decem librarum paruorum uolumus subiacere.</p>
                </div>
                <div>
                    <head>Capitulum 12</head>
                    <p>Statuimus quod nullus clericus seu religiosus dignitatem, personatum, officium seu beneficium ecclesiasticum cum cura uel sine cura occupare seu se in illis eorundem a quouis quesito colore presumant, et si quis contrafecerit ipso facto sentenciam excomunicacionis incurat, nisi occupata dimiserit et preceptos fructus restituerit, absolucionis beneficium nullatenus recepturus.</p>
                </div>
                <div>
                    <head>Capitulum 13</head>
                    <p>Item statuendo interdicimus cuiulibet ecclesie rectori et clerico in ciuitate uel nostra paduana diocesi existenti ne possessiones ipsius ecclesie fratri suo carnali, filio, consanguineo uel alicui alie persone coniuncte pro minori affictu uel alio extraneo possit habere, possit locare uel eciam affictare seu alio quouis modo transfere sine nostra speciali licencia uel decreto; qui uero contrafecerit a beneficio sit suspensus et locacionem et affictacionem seu quomodolibet alium contractum ipso iure irritos iudicamus.</p>
                </div>
                <div>
                    <head>Capitulum 14</head>
                    <p>Item statuendo decernimus quod nullus presbiter seu clericus in ciuitate uel nostra diocesi paduana tabernam teneat seu ludum, ne in taberna bibat nisi in casibus a iure expressis dumtaxat exceptis.</p>
                    <p>Si quis huius nostri statuti transgresor extiterit, qui tabernam tenuerit seu ludum, libras decem persoluat; qui uero biberit soldos uiginti similiter et qui ludet ad incarcerandum.</p>
                    <p>Qui uero bibentem uiderit seu tabernam tenentem seu ludum et in octo dies nobis non denunciauerit, iusto impedimento cesante, similiter soldos XX paruorum persoluere teneatur; denunciatori uero uel acusatori medietatem penarum predictarum uolumus aplicari.</p>
                </div>
                <div>
                    <head>Capitulum 15</head>
                    <p>Item quia nonnulli in suarum periculum animarum decimas et quartisia illicite detinent et iniuste, cum ad iudicium euocantur cauilacionibus et subterfugiis intentos adeo quod pendencie aut liti toti seu instancie cedere uel propter importunitatem ius suum reddimere conpeluntur, statuimus, ut parciatur parcium laboribus et expensis quod in causis decimarum et quartisiorum simplici peticione oblata, sumarie, de plano, sine strepitu et figura iudicii procedetur, eciam restringendo solempnitatem a iure indutam in premissis causis, si cognitori uisum fuerit expedire.</p>
                    <p>Ad hec dicimus statuendo quod si quis decimas et quartisia ipsas seu ipsarum alteram recipere debentibus, maxime personis et clericis ecclesiasticis per ciuitatem et diocesim paduanam constitutis, soluere integraliter neglexerint seu contradixerint, nisi infra quindecim dierum spatium immediate a colacionis seu percepcionis fructuum facto tempore numerandos presentauerint et soluerint, ut premittitur, ingressum ecclesiis interdicimus ipso facto, et si predicta soluere adhuc integraliter recusauerint animo indurato, per mensem a die ultimo dictarum contradictarum.</p>
                </div>
                <div>
                    <head>Capitulum 16</head>
                    <p>Quoniam cum solucio decimarum seu quartisiorum plerumque in domesticorum presencia fit per alios testes non est probacio earumdem, statuimus quod in quarumcumque decimarum et quartisiorum solucione probanda testes domestici, dummodo aliquod impedimentum canonicum non obsistat, amitantur, excepcione domesticitatis ullatenus non obstante.</p>
                </div>
                <div>
                    <head>Capitulum 17</head>
                    <p>Cum dificultas probacionis rigorem iuris mitiget et presunte et coniecturate probaciones pro ueris, legitimis et sufficientibus habeantur, ideoque prout experiencia magistra demonstrat, cum decima seu quartisium certi territorii petitur, propter diuersitatem terrarum in quibus decima seu quartisia consistant et propter particularitates solucionis diuersis temporibus de ipsis decimis et quartisis fieri consuetas ipsarum decime seu quartisii probacio iuris rigore inspecto per testes fieri, quodammodo non potest, quem in atestacionibus naturas loci temporibus seu rerum non esistat, quorum ipse atestaciones predicte de iuris rigore solent instringi, hac generali sinodo sancimus quod, cum decima seu quartisium alicuius certi territori petitur, specificentur species et indiuidua ipsius decime seu quartisii que petuntur in libello seu posta; et tunc si ad ipsorum decime et quartisiorum probaciones quoquomodo testes producantur, eorum testium deposicio sit ualida et legitima, lege pariter in decimis, item quoque in rerum seu bonorum singularium, dum tamen species seu indiuidua decime seu quartisii specificate in libello seu posta, ut premittitur, per ipsos testes singulares sint probate. Alioquin non in omnibus expresse specificatis per petentem, sed solum improbatis per testes singulares, eorum testium deposicio ualida habeatur.</p>
                    <p>Predicta tamen locum habere uolumus dummodo dictis testibus aliud impedimentum canonicum non obsistat.</p>
                </div>
                <div>
                    <head>Capitulum 18</head>
                    <p>Cum guerre sit conspiracionem facere contra quemcumque, et multa mala ex spiracionibus oriantur, uolentes super hoc maliciis hominum obuiare, satuimus quod nullus clericus uel regularis persona hoc facere atemptet.</p>
                    <p>Si quis contrafecerit, canonice ulcioni subiaceat et penam quam duxerimus pro qualitate criminis imponendam.</p>
                </div>
                <div>
                    <head>Capitulum 19</head>
                    <p>Ad hec de usurariis quantum possumus libenter prouidere uolentes, statuimus et mandamus districte sub excomunicacionis pena quam contrafacientem ex nunc prout ex tunc proferimus in his scriptis et ipso facto, contrarium uero incurrere uolumus transgressores, quod nullus postquam fuerit securitas de restituendiis usuriis extortis et beneficio apelacionis renunciatum fuerit in eadem sub aliqua sentencia seu interlocutorio uel mandato latam seu facto pro usuris restituendis apelare audeat uel presumat, nullique aduocatorum seu procuratorum in causa talis apelacionis patrocinari uel agere, procurare seu consilium impendere quoquomodo audeat uel presumat.</p>
                    <p>Nos enim quoscumque aduocatos et procuratores officio in nostra curia usque ad annum a die presentis constitucionis suspendimus et sine omni spe restitucionis suspensos uolumus esse ipso facto.</p>
                </div>
                <div>
                    <head>Capitulum 20</head>
                    <p>Utriusque testamenti pagina usurarum reprobata uorago, ita quorumdam animos ceca cupiditate fuscauit ut que eis iure prohibente interdita miscuntur quantis diuersis fraudibus perpetrare conentur, nonnulli siquidem fenebrem pecuniam exercentes, aliam pecuniam uel suam mutuatam alieno nomine ad suam per alios faciunt mutuare, ut sic usurarii minime censeantur.</p>
                    <p>Hos autem omnes et quemlibet ipsorum ad restitucionem in solidum et principaliter uolumus obligari, et eciam in elecione sic actorum, quoniam ipsorum maluere in iudicium conuenire.</p>
                    <p>Itaque per conuencionem unius non excludatur, quin possit reliquum conuenire, si a primo, quod petierit non fuerit assecutus.</p>
                    <p>Instrumenta quoque facta in filiis, nepotibus aut usoribus usurariorum manifestorum siue per ipsos, sub nomine depositi uel mutui uel sub alia quacumque forma uerborum, presumpcione uiolenta contractus usurarios esse censemus eciam in fraudem usurarum fore confectos; statuentes quod tunc inuenta post mortem ipsorum usurariorum cum agentur ad huiusmodi usuris repetendis cognoscatur ac si in personis ipsorum usurariorum contract pent huiusmodi celebrata.</p>
                    <p>Adicientes quod illud idem obseruare uolentes in instrumentis factis in domesticis et in estraneis, eo casu quo nomine usurarii manifesti reciperentur seu stipularentur contractus antedicti, uel eciam ipsi estranei uel domestici, suo proprio nomine confici facerent, sed tamen cesio quouis modo fiat per eosdem alicui usurario manifesto, ut tunc talles contractus et cessiones censeantur contractus usurarii et pro contractibus usurariis reputentur.</p>
                    <p>Idem uolumus obseruari et contractus usurarii eciam presumantur in quibus usurarius manifestus fideiussor extitit, solucione facta uera uel ficta per dictum usurarium fideiussorem creditori seu cessione facta eidem usurario fideiussori pro eodem.</p>
                    <p>Idem usurarii fideiussor agat contra debitorem, pro quo penes creditorem fideiussoris nomine se obligauit.</p>
                    <p>Idemque si filii seu domestici usurariorum manifestorum fuerint, prout supra diximus fideiussores et agant eo modo et forma superius enaratis.</p>
                </div>
                <div>
                    <head>Capitulum 21</head>
                    <p>Quia plures usurarii ex eorum usuris, quas extorquent, ut plurimum, non conficiunt instrumenta sed codices racionum, propter quod contingit quod apud illos, qui usura soluerint, nulla remaneant documenta quibus probare posint usuras extortas, et sic ipsi remanent in graui dampno et heredes in periculo animarum, cum sepe dictarum racionum seu librorum copia denegatur, nos uolentes tam indempnitati eorum, qui recipere debent, quam saluti decedendum et ipsorum heredum salubriter prouidere, presenti sinodali constitucione duximus statuendum ut, quamquam supradicti usurarii non expresse mandent satisfieri de usuris, nichilominus ante assignacionem librorum dictarum racionum omni fraude remota parochialis sacerdos talibus deneget ecclesiastica sacramenta; quod si secus fuerit sentenciam excommunicacionis incurat, et si ante assignacionem dictorum librorum decesserint, non admittantur ad ecclesiasticam sepulturam, nec eis prosit quod dicant se libros dictarum racionum non habere, eciam si protestetur uelle iurare proprio sacramento, cum non sit uerisimile.</p>
                    <p>Et si eos non haberent, dolo desierint possidere, nisi forte habito respectu ad personas petendum, et quantitates petendas secundum arbitrium iudicantis securitatem prestet de restituendis usuris, credendo petentium simplici sacramento.</p>
                </div>
                <div>
                    <head>Capitulum 22</head>
                    <p>Usurariorum manifestorum saluti uolentes lacius prouidere, monemus omnes notarios et eis sub excomunicacionis pena mandamus, quam eorum quemlibet si secus fecerint incurrere uolumus ipso facto, quatenus nullus ipsorum securitatem recipiat in ciuitate ab aliquo usurario manifesto sine nostra uel uicarii nostri licencia speciali, nisi forte tanta instaret necesitas, quod ad nos uel ad nostrum uicarium sine mortis periculo recursus conuenienter non possent haberi, semper tamen recipiatur securitas secundum formam constitucionis nuper per nos promulgate, quam sub pena predicta in libro nostre curie per manum publicam ipsorum notariorum expensis heredum infra decem dies a tempore recepcionis computandos uolumus registrari, ut quilibet ipsius copiam possit habere absque dispendio expensarum.</p>
                    <p>Et quia in forma securitatis cauetur expresse ut coram nobis aut nostro uicario fiant quietaciones usurarum et restitucio earundem, ut omnis fraus et dolus esset, qui in talibus exerceri consueuerunt, sicut rerum experiencia manifesta demonstrat; idcircho instrumenta restitucionum usurarum huiusmodi alibi et aliter facta quam in securitate cauetur, decernimus non ualere.</p>
                    <p>Et quia humana natura nouas semper deproperat edere formas et remedia colorata, quibus legem conatur dolis et fraudibus amplexari, ordinamus et statuimus quod cessiones, donaciones seu uendiciones, usuras et accionum usurarum repetendarum quas habet illi, qui usuras soluerunt seu contra eorum heredes, siue fiant illis, quibus soluerunt, uel eorum heredibus, seu aliis personis et eciam extraneis, cum sine scrupoli fraude huiusmodi cessiones, donaciones seu uendiciones non procedant; uolentes in quantum possumus huiusmodi fraudibus obuiare, sicut huiusmodi coram nobis uel uicario nostro, cui uicario mandamus quod cedentem, donantem uel uendentem interroget si cessiones, donaciones seu uendiciones faciat amore seu aliqua alia accione, occasione reali uel personali uel alia condicione uel causa, alioquin dicte cessiones aliter facte quam permittitur, nullam obtineant roboris firmitatem sed cassas et irritas nunciamus.</p>
                    <p>Notariis autem existentibus in diocesi nostra propter locorum distandam indulgemus ut possint huiusmodi securitates recipere absque nostra seu uicarii nostri licencia, presente tamen proprio confessore.</p>
                    <p>Uolumus ut nichilominus infra XV dierum spacium a tempore recepcionis securitatis antedicte sub pena predicta securitates antedictas in libris curie nostre registrari debeant, prout superius est expressum.</p>
                </div>
                <div>
                    <head>Capitulum 23</head>
                    <p>Consuetudinem et stilum episcopalis curie paduane super taxacionem usurarum, instrumentorum incisorum in iudicio productorum ad repetendas usuras ab usurario, eredibus, commissariis seu fideiussoribus eorundem, aut ab aliis quibuscumque personis ad constitucionem scriptam redducere cupientes, statuimus quod racio et taxacio fiat de uno anno ubi de ampliori uel minori tempore per legitimas probaciones non apparet de commissione nostra seu uicarii nostri per unum ex notariis dicte curie paduane, si illum seu illum qui contingerit scribere in causa illa usuraria, tunc in racione denariorum sex, pro quolibet mense, pro singulis uiginti soldis descriptis in dictis instrumentis incisis, ut sic in profictum et fauorem usurariorum hoc casu non presumatur illud instrumentum esse de duplo; imo quoad predictam taxacionem factam stetur scripture instrumenti, prou sonat.</p>
                    <p>Predicta obseruari uolumus et trahi ad preterita non pendencia de presenti.</p>
                </div>
                <div>
                    <head>Capitulum 24</head>
                    <p>Item prout docet experiencia, ut usurariorum actus improbus manifestat, quod mutui, depositi et alios contractus confici faciunt usurarii de duplo, quadam abusiua pessima consuetudine, que pocius dicitur corruptela, et aliud de duplo eodem faciunt obligari, huiusmodi statuti uigore decernimus contractus mutui depositi et alios contractus usurariorum et eorum personas seu liberorum uel domesticorum confectos de duplo esse confectos, [4] precedentis statuti dumtaxat excepto.</p>
                    <p>Uerum quod plerumque usurarii in suis [5] sunt soliti adhibere quandoque de contractu ad alium contratum, statuendo decernimus quod contratus socede, quo plerumque usurarii in fraudem contratus mutui nunc utuntur, in eandem usurariorum, personas liberorum uel domesticorum celebratos, censetur contractus uerus mutui et usurarius, inspeta pocius ueritate quam scriptura, quod in contractibus empcionum factarum in personam dictorum usurariorum, liberorum seu domesticorum uolumus obseruari, nisi predicti contractus socede et empcionum per nos seu uicarium nostrum, tunc ueros legitimos contractus socede seu empcionis prout scriptura instrumenti sonat et dicit, fuerint declarati.</p>
                    <p>In qua quidem declaracione indagacio tallis fiat: ut, si in contratu socede paciones periculi et aliorum casuum fortuitorum seu quorumdam ex eis seu alia sint posita ultra naturam contractus et comunem modum in talibus ueris contratibus socede consuetum, etsi in contractu empcionis res uendita plus quanto ualeret et pactum appositum expressum seu tacitum de reuendendo seu alie circumstancie uel coniecture adsint, quibus presumi possit contractus usurarius et fraudulosus, ut tunc delacio nullo modo fiat, cum predicti contractus sint tales ut in scriptura sonat, sed pro contractibus usurariis omnino reputentur: quod reputari eciam uolumus contractus predictos usurarios fore, si per unum testem, eciam si fuerit proseneta probatum fuerit, aliud actum scilicet ut re uera contractus sit mutui, licet ad cautelam et securitatem creditorum scriptum sit, formas socedarum uel empcionum apparuerit celebratas.</p>
                    <p>Si uero fama publica usurarius reputetur, aliis circumstandis fraudis non existentibus, tunc recepto iuramento uenditoris et emptoris et eorum qui socedam contrascerunt, quod contractus re uera talis sit ut scriptura demonstrat et non in fraudem alterius celebratus, tunc legitimus et uerus et talis ut scriptura instrumenti euidenter testatur, per nostrum decretum sic esse declaretur.</p>
                    <p>Pro monicionibus autem et preceptis et que usurarii, liberi seu eorum domestici suscipere faciunt debitores, a iudicibus de soluendo presumatur in fraudem usurariorum factam fore et ut ueri contractus mutui reputentur, nisi ipse ad cuius fauorem talles admoniciones seu precepta sunt facta coram nobis comparuerit, et confirmacionem predictorum meruerit obtinere.</p>
                    <p>Predicta locum habere uolumus in preteritis et non pendentibus de presenti.</p>
                </div>
                <div>
                    <head>Capitulum 25</head>
                    <p>Quoniam in exitacione est ex opinionibus nostrorum an usure possint peti ab aliquo contra laicum in foro seculari in eodem examinari debeat et finiri, uerum quia causa usuraria ecclesiasticis causis amiscetur et quasi spiritualis a canonibus asseritur, statuendo declaramus talem causam usurariam principaliter ad repetendas usuras, quam quisque clericus seu laicus cuiuscumque status et condicionis existat mouere intendit contra clericum seu laicum, coram nobis uel uicario nostro eam inchet et examinari faciat, ac teneatur fine debito terminare, quod circa preparatoria ipsius cause usurarie seu relaxacionem pene iuramenti et alterius cuiuscumque obstaculi, impedimentis causam ipsam moueri, obseruari uolumus et mandamus.</p>
                    <p>Si uero in modum excepcionis dilatorie, perhemptorie seu anomale coram iudice seculari, per clericum siue laicum contra clericum siue laicum usuraria excepcio proponatur, examinacio, cognicio et difinicio earumdem excepcionum ad nos uel uicarium nostrum decernimus pertinere.</p>
                    <p>Quam causam excepcionis prefacte terminari uollumus infra uiginti dies utiles a die quo causa illius excepcionis a seculari iudice ad nos uel uicarium nostrum fuerit remissa compuandos.</p>
                    <p>Quam remissionem facere teneatur iudex secularis per alteram parcium, uel ex nostro officio requisitus.</p>
                    <p>Si uero infra dictum spacium uiginti dierum excepciones probare non poterit legitime quod excepit, ex tunc secularis iudex, sub cuius iudicio principalis causa agitur, non obstante illa excepcione, partes super dicta principali causa audiat et decidat et ne propter oposicionem illius excepcionis factam in iudicio seculari que, ut premittitur, debet in foro ecclesiastico agitari, contingat principalem causam nimium protrahere propter appellaciones que secundum canones possunt a quocumque grauamine interponi; statuimus quod a sentencia seu pronunciacione, que per nos seu uicarium nostrum super ipsa excepcione fiet, nullo modo possit apellari, suplicari, reclamari seu in integrum restitucionem peti huiusmodi sinodi auctoritate et uigore.</p>
                    <p>Si quis uero transgressor extiterit, si clericus sit et beneficiatus in tercia parte fructuum suorum beneficiorum huiusmodi statuti auctoritate sentencialiter condempnamus in ornamentum ecclesie seu ecclesiarum in quibus beneficiaus extiterit per nos conuertenta.</p>
                    <p>Si uero beneficiatus non fuerit, in libris decem condempnamus; si autem laicus sit, ingressum ecclesie denegamus et nichilominus processus non teneant ipso iure.</p>
                    <p>Predicta locum habere uolumus in preteritis non pendentibus de presenti.</p>
                    <p>Hec sunt interrogaciones que fieri debent antequam fiat carta securitatis quam debet prestare usurarius.</p>
                    <p>Primo namque tabelio antequam faciat cartam securitatis prestande ab usuraio, faciat iurare usurarium quod precepta domini episcopi paduani et eius uicarii obseruabit et quod dicet ueritatem super hiis de quibus interrogabitur, et quod omnia, que in carta securitatis promiserit et ad que se obligauerit, firmiter obseruabit, poscat.</p>
                    <p>Sic usurarius interrogetur: primo si fuit publicus et manifestus usurarius; item quantum tempus est quod dedit seu prestitit ad usuram; item quod quot denarios mutuabat in racione libre; item quantum potest habere de usuris et male ablatis incertis; item si faciebat simulatos seu ficticios contractus; item si uult dare securitatem, hoc est dare pignera seu fideiussiores de restituendis usuriis et male ablatis certis et incertis; item si ante omnia uult dare et assignare tabellioni seu confessori suo recipienti nomine et uice domini episcopi paduani eiusque uicarii et omnium quorum interest omnes libros seu quaternus, raciones et instrumenta in quibus continetur aliquid datum uel receptum, dandum uel recipiendum per usurariam prauitatem; item si uult promittere quod si Deus ipsum pristine restituerit sanitati, ulterius non dabit ad usuram nec per se nec per interpositam personam, nec de predictis debitis uel prestitis aliquid exiget in fraudem usurarum; item si uult promittere quod omnia male ablata certa et incerta ac usuras restituet uel quod restituantur pro salute anime sue secundum modum et formam per dictum dominum episcopum adinuentum.</p>
                    <p>Factis interrogacionibus et responsionibus ad easdem, conficiatur instrumentum securitatis hoc modo et legatur per notarium usurario et fideiussoribus:</p>
                    <p>In Christi nomine amen.</p>
                    <p>Ibique dominus Andreas iuratus stare mandatis domini episcopi eiusque uicarii et dicere ueritatem super hiis de quibus interrogatus est uel fuerit, et quod omnia et singula obseruauit que in carta securitatis promiserit, et ad que se obseruanda se obligauerit suo sacramento fuerit confessus se fecisse et extorsise publicum et manifestum usurarium et dedisse pecuniam ad usuram in racione tot denariorum pro libra-- et quantitas exprimatur-- faciendo contractus simulatos seu ficticios in fraudem usurarum.</p>
                    <p>Et hoc presens clausula in instrumento caucionis, si sic interrogacionibus fuerit confessus ac habuisse et extorsise per usurariam prauitatem et alias illicite tot libras-- et ponatur quantitas-- et eciam habuisse tot libras de male ablatis incertis, et si male ablata incerta dicat se habuisse, et quod tantum habet in bonis, quod detractis debitis, que de iure debentur uel possunt trahi, si sic fuerit confessus predictarum usurarum et male ablatorum incertorum et plurium, si reperiretur, potest fieri restitucio competenter.</p>
                    <p>Et quia credit propter hoc se Deum grauiter offendisse, et penitet sic fecisse, datis et consignatis michi M. notario libris, quaternis, instrumentis et racionibus usurarum, uidelicet hoc et hoc et hoc, si dixerit se habere et dederit; si autem dixerit se habere et ad presens dare non posse, quia sunt extra domum, notarius sic dicat: presenti solempni stipulacione promisit mihi notario, infrascriptos tales libros, instrumenta et quaternos presentare domino episcopo uel eius uicario, seu presentari facere, et penes eumdem dominum episcopum uel eius uicarium dimitere infra certum tempus, et tempus exprimatur secundum qualitatem negotii et distanciam locorum.</p>
                    <p>Aliter si dixerit instrumenta, libros, raciones seu codices non habere, sic dicatur: nullis assignatis libris, quaternis seu instrumentis nec promissione facta de assignando michi M. notario per solempnem stipulacionem promissit recipienti et stipulanti nomine meo et reuerendi in Christo patris et domini domini P. Dei et apostolice sedis gracia episcopi paduani, eiusque uicarii et omnium quorum interest uel interesse poterit.</p>
                    <p>Si Deus ipsum pristine restitueret sanitati deinceps usuras aliquas per se uel alium non exercebit, nec pretextu alicuius obligacionis, conuencionis, pacti, instrumenti seu alicuius cuiuscumque scripture hactenus habitorum, seu factorum a quacumque persona, collegio et uniuersitate remittit: et eciam si qua iuramenta fecisset sibi prestare de soluendis usuris uel solucionibus non repetendis, illa quibuscumque remittit.</p>
                    <p>Pariter declarat persone mei notarii recipienti nomine cuius interest uel interesse poterit, et predicta omnia et singula attendere et obseruare promittit, sub pena librarum V paruorum, que pena totius committatur et eciam exigatur cum effectu quociens per se seu heredes suos fuerit contrafactum, presenti instrumento securitatis semper in sua firmitate manente.</p>
                    <p>Si uero in hac infirmitate decesserit, quod deus aduertat, mandat et precipit omnibus heredibus suis sub pena priuacionis hereditatis sue et suarum periculo animarum quod debeant omnibus personis, collegio et uniuersitati habere debentibus reddere et restituere predictas usuras et mala ablata incerta, et tanto plus quanto reperiretur per se uel per alium extorsise per usurariam prauitatem aut modo alio illicito habuisse, ita tamen quod si plures heredes fuerint uel fideicommissarii pro indiuisso possidentes uel administrantes sufficiat petenti usuras ut totum consequatur quod petit, si unus ex predictis conueniatur aut eciam condempnetur, nisi comunem et legitimum pro omnibus deputauerit responsalem.</p>
                    <p>Uult eciam et mandat ipsas usuras et male ablata, certa tam per se, si uixerit, quam per heredes suos et commissarios uel alias personas quibus ordinasset, si decesserit, hoc modo et forma restitui, uidelicet: quod predicta restitucio fiat de plano sine strepitu et figura iudicii, cum plenis et simplicibus probacionibus, secundum quod domino episcopo uel eius uicario pro utilitate et salute anime ipsius A. quod melius uidebitur conuenire.</p>
                    <p>Item quod inspecta qualitate persone et quantitate debiti petentis et forma et aliis circumstandis, possit dictus dominus episcopus uel eius uicarius, si sibi uidebitur secundum suam bonam conscienciam super usuris unius anni, cuicumque petenti et agenti, et maxime si ostenderit instrumentum incisum, prestare seu deferre corporaliter iuramentum nisi de maiori tempore uellet probare, in quo casu de maiori tempore anni audiantur probaciones ipsius; item quod stetur quaternis, racionibus et instrumentis ipsius domini A. in quantum prosunt petenti.</p>
                    <p>Si uero non inuenirentur persone quibus usure predicte restituantur, tam residuum ipsarum usurarum quam eciam male ablata incerta predicta, quandocumque uidebitur prefato domino episcopo uel eius uicario, apud ipsos uel ipsorum alterum seu aliam idoneam personam quam deputauerit debeant peruenire, danda uel distribuenda pauperibus Christi uel in alias pias causas, secundum quod prefato domino episcopo uel eius uicario secundum eorum bonam et rectam conscienciam melius et utilius pro salute animi prefati domini A. uidebitur conuenire.</p>
                    <p>Pro quibus omnibus et singulis atendendis per se suosque heredes cum refeccione dampnorum, interesse et expensarum habitorum per quamcumque personam in iudicio siue extra, michi notario infrascripta stipulanti et recipienti nomine antedicto idem dominus A. obligauit se nomine pignoris omnia bona sua mobilia et inmobilia, presencia et futura; que bona taliter obligata constituit se precario nomine possidere pro predictis domino episcopo, eius uicario omnibusque quorum interest uel interesse poterit donec predicte usure, male ablata certa et incerta illis personis, quibus debentur, et Christi pauperibus fuerint restituta et eciam dispensata iuxta formam superius pretasatam; promittens ipse dominus A. quod non probabit pactum, finem, remissionem, solucionem usurarum et male ablatorum nisi per publicum instrumentum predicti domini episcopi uel eius uicarii auctoritate factum uel per ipsos seu eorum alterum.</p>
                    <p>Renuncians eciam excepcioni doli mali et in factum accioni, condicioni sine causa uel ex iniusta, simulacioni, decepcioni, fraudi, appellacionibus, supplicacionibus, reclamacionibus, restitucionibus in integrum eciam per pactum expresse renuncians; et insuper statutis, reformacionibus, concilii communis Padue factis et fiendis, literis impetratis uel impetrandis et generaliter omnibus aliis excepcionibus, tam iuris quam facti, ac omni auxilio legis uel canonis, quibus ipse uel sui heredes contra premissa possint se tueri uel aliquod predictorum, quas omnes excepciones tam generaliter quam specialiter expressas perinde ac si omnia specificata forent, et pro specificatis uult haberi, eciam si in generalitate predicta maiora expressis comprendatur, per speciale pactum remittit, ita tamen quod in arbitrio domini episcopi uel eius uicarii relinquatur, si qua admittere uoluerit uel crediderit admitenda.</p>
                    <p>Dans et concedens nichilominus predicto domino episcopo eiusque uicario plenam liberam potestatem si in non ueniendo et non comparendo in iudicium uel extra uel non attendendo omnia et suprascripta ipse uel sui heredes se reddiderint contumaces, non obstante si predicti heredes dicent se minores uel infantes non habentes tutorem uel curatorem uel procuratorem seu actorem et ideo artari et conueniri uel excomunicari uel ipsorum bona possideri non posse, et bona inuenta de predictis bonis et usurariorum non sufficerint ad restitucionem usurarum et male ablatorum omnium faciendam, excommunicandi ipsos et heredes suos et commissarios cuiuscumque condicionis existant, bonam et multam imponendi, tenutam siue possessionem accipiendi et dandi omnium bonorum suorum mobilium et immobilium, presentium et futurorum, si opus fuerit, semel et pluries sine alia citacione et iuris solempnitate et ordine usque ad satisfaccionem predictam usurarum et male ablatorum, omnium certorum et incertorum debitam et condignam.</p>
                    <p>Insuper dominus B., precibus et mandatis supradicti domini A., pro ipso extitit fideiussor, obligans se et suos heredes omnibus pactis, condicionibus, stipulacionibus et renunciacionibus antedictis sub ipotecha omnium suorum bonorum mobilium et immobilium presentium et futurorum usque ad satisfaccionem predictarum usurarum et male ablatorum omnium certorum et incertorum debitam et condignam; expresse renuncians per pactum beneficio constitucionis de fideiussoribus, quod principalis prius debeat conueniri, et bona de executi quam fideiussor; promittens omnia et singula attendere et obseruare nec ullo modo uel ingenio de iure uel facto contra premissa uenire uel aliquo premissorum corporali prestito iuramento.</p>
                    <p>Si uero fuerint duo fideiussores uel plures, dicatur: insuper N. et M. precibus eciam et mandato dicti domini A. extiterunt fideiussores et obligauerunt se et suos hredes in solidum modiis, pactis, condicionibus et stipulacionibus et renunciacionibus antedictis, sub ipotecha omnium suorum bonorum mobilium et immobilium presentium et futurorum usque ad satisfaccionem predictarum usurarum et male ablatorum certorum et incertorum debitam et condignam, ac expresse renunciauerunt per pactum beneficio epistole diui Adriani et nouis constitucionibus de fideiussoribus, et duobus uel pluribus reis debendi; promittens omnia et cetera ut supra.</p>
                    <p>Si autem fuerit aliqua mulier que fideiubet, dicatur: insuper domina Gualdrata precibus et mandatis et cetera, et ponatur ut supra dictum est de uno fideiussore, hoc adito: quod ipsa renunciet beneficio consulti Uelleiani, qui dicit quod fideiussio mulieris pro altero facta non teneat; promittens et cetera ut supra.</p>
                    <p>Et si illi qui uolunt fideiubere sint filii usurari, sic dicatur ut supra de pluribus fideiussoribus, hoc addito: quod si essent minores, quod de uoluntate patris extiterint fideiussores et quod expresse renunciant beneficio inuentarii et contra premissa non uenient ullo modo uel ingenio occasione minoris etatis uel alia quacumque de causa, corporali prestito et iuramento.</p>
                    <p>Et si dicti minores nolent iurare, non recipiantur pro fideiussoribus nisi sint sufficientes.</p>
                    <p>Si extranei inueniantur, qui uellent fideiubere, quibus non inuentis recipiantur filii siue sint in potestate patris siue non, hoc obseruato, quod diximus de filiis minoribus ut non recipiantur fideiussores nisi ut supra diximus.</p>
                </div>
                <div>
                    <head>Capitulum 26</head>
                    <p>Statuimus quod nullus presbiterorum, capellanorum et clericorum sit ausus quouis modo ad alienam ecclesiam, monasterium uel zenobium aut alium locum secularem uel religiosum ire uel accedere ad funus alicuius uel aliud officium funeris siue nocturnas obsequias uel uigilias, nisi fuerit uocatus a presbitero uel rectore illius ecclesie uel parochie loci uel nisi per uoluntatem heredum defuncti specialiter inuitatus, uel a nobis licenciam obtinuerit specialem.</p>
                    <p>Qui uero contrafecerit, pro pena qualibet uice soldos uiginti persoluat, prout nobis uidebitur, in usus pauperum conuertendos et quicquid oblacionis ob hoc percepit sacerdoti proprio infra triduum asignet sub pena predicta.</p>
                </div>
                <div>
                    <head>Capitulum 27</head>
                    <p>Statuimus preterea, ne propter iniuriam sacerdotum diuina indignacio forcius exardescat, ut a sacerdotibus eucaristia [6] in loco singulari, mundo et claui signato prope altare seu iuxta semper honorifice conlocata deuote ac fideliter conseruetur, ne ad illam temeraria manus possit accedere.</p>
                    <p>Hoc idem dicimus et mandamus de custodia adhibenda de crismate et oleo cathecuminorum et eciam infirmorum.</p>
                    <p>Adicientes ut, cum sacra hostia ad infirmum portetur, sacerdos inductus sepelicio et cotta honorifice ferat et manifeste, supposito uelamine mundo, campanella et lumine, cum sit candor lucis eterne, ut ex hoc apud omnes fideles et deuocio augeatur.</p>
                    <p>Prohibentes insuper ac sub pena excomunicacionis mandantes ne quis ipsum sacrum corpus ad infirmum oculte seu asconse deferat, sicut a quibusdam audiuimus imprudenter fieri, portando ipsum sub cappa uel indumento alio.</p>
                    <p>Si uero in reditu ab infirmo in uase corpus Christi non fuerit, lumen extinguatur et campanella non pulsetur, ne idolatrare aliqui uideantur.</p>
                    <p>Precipimus eciam quod sacerdos deferens ad imfirmos corpus Christi numquam solus incedat sed semper aliquem socium clericum, et si clericum habere non posset socium laicum secum ducat. Et faciens contra premissa uel aliquod premissorum, pro qualibet uice penam decem librarum incurrere uolumus, ut circha talem excessum enormem talis temeritas puniatur, in ornamenta seu utilitatem ecclesie in qua beneficiatus est conuertendam.</p>
                </div>
                <div>
                    <head>Capitulum 28</head>
                    <p>Festum beati Danielis martiris patroni nostri singulis annis in nostra paduana ecclesia futuris imperpetuum celebrari temporibus debitis deuocione ac reuerencia celebrari cupientes, monemus omnes et singulos archipresbiteros et parochiales presbiteros nostre iurisdicioni subietos, ac distripte in uirtute sancte obediencie et sub excomunicacionis pena mandamus quatenus festum predicti martiris gloriosi, quod celebratur tercia dominica mensis maii, in suis kalendariis debeant anotare, ac in ipsa die festi cum populo sibi comisso sicut deuote poterunt deuotissime celebrare, et legitimo impedimento cesante, uenerandum corpus sanctissimi patroni nostri uisitari procurent nec expectent de cetero per alios inuitari.</p>
                </div>
                <div>
                    <head>Capitulum 29</head>
                    <p>Quia pungit nos acriter aculeo doloris interius quedam uerba que de quibusdam paruulis absque salutifero baptismatis sacramento ob parentum et capellanorum suorum negligenciam culpabilem decedentibus gracia diuine uisionis priuatis audiuimus, nos tanto periculo animarum et dampno inextimabili prouidere, Deo propicio, totis desideriis cupientes, ac generali sinodo monemus solempniter semel, secundo et tercio omnes et singulos presbiteros et parochianos nostre ciuitatis et diocesis tam presentes quam absentes, quibus cura imminet animarum, et eis sub pena excomunicacionis quanto districtius possumus precipimus et mandamus quatenus parochianos et populum sibi comissum utriusque sexus in ecclesiis suis seu alibi, et quando conuenit maior populi multitudo, ex parte et auctoritate nostra moneant solempniter et sub pena excomunicacionis districte precipiant quatenus quilibet ex ipsis filios suos infra octo dies postquam nati fuerint ad ecclesiam deferi et per parochiales sacerdotes suos baticari faciant et procurent.</p>
                    <p>Uolumus insuper et mandamus quod presens monicio et mandatum quolibet mense semel in qualibet ecclesia tanquam sacra leccio repetatur.</p>
                    <p>Sacerdotum uero negligenciam, si per eos steterit quominus dicti paruuli bapticentur, ultra penam iuris pena decem librarum huius statuti multamus, qui uero dictas moniciones facere et huiusmodi constitucionem nostram singulis mensibus publicare distulerint, nostro arbitrio puniemus.</p>
                </div>
                <div>
                    <head>Capitulum 30</head>
                    <p>Nulle mulieres lactantes pueros infra biennium existentes sub excomunicacionis pena in eodem leto secum tenere presumant, ne ipsos opprimant et perimant dormientes fiantque auctrices funerum quas nutrices esse conuenit filiorum.</p>
                    <p>Mandantesque per parochiales sacerdotes in festiuitatibus Natiuitatis et Resurecionis dominice ac Penteconstes et Asumpcionis Domine nostre hoc statutum populo anunciari infra missarum solempnia teneantur, sub pena soldorum centum quam incurrant si hoc negleserint adimplere.</p>
                </div>
                <div>
                    <head>Capitulum 31</head>
                    <p>Item statuimus quod prelati et rectores ecclesiarum parochianos suos publice debeant admonere ne usores ducant tempore ab Ecclesia interdicto, uidelicet a dominica de Aduentu inclusiue usque ad Epifaniam, a dominica de septuagesima similiter inclusiue usque ad octauam Resurecionis dominice, et a prima die Rogacionum usque ad octauam Pentecostes per octo dies, intimando nobis uel uicario nostro si aliqui fuerint contrarium facientes, ut eos nostro arbitrio puniamus.</p>
                    <p>Sacerdotes uero non nunciantes, ut premittitur, in ecclesiis suis penam XV soldorum incurrere uolumus.</p>
                </div>
                <div>
                    <head>Capitulum 32</head>
                    <p>Quia pastoris est utilitatibus ecclesiarum prouidere et subietos suos ab amfratibus litigiorum penitus remouere, considerantes quod plereque plebes et capelle ciuitatis et diocesis nostre paduane quartam partem fabrice deputatam non recipiunt nec eciam clerici earumdem, et sic ad restitucionem et thesauricacionem ipsarum plebium et capellarum non tenentur, uolentes super predictis tam ecclesiis quam sacerdotibus earum et eorum parochianis de oportuno et necessario remedio prouidere, statuimus et ordinamus quod omnes parochiani plebium et capellarum ciuitatis et diocesis nostre paduane, quibus quarta pars fabrice deputata est, ad refecionem et reparacionem tam ecclesiarum quam domorum presbiterorum et ad sarta et tecta necnon ad thesauricandam ecclesiam suam omnino teneantur, hac tamen modificacione et moderacione adhibita quod parochiani capellarum ecclesias suas, domos sacerdotum, teta et seta reficere et reparare omnino teneantur, et nichilominus si plebe dicte diocesis nostre reficcionem indigeant, parochiani capellarum decimum denarium ad contribuendum cum parochianis plebis soluere omnimode teneantur, uidelicet quod ubi parochiani plebis in refeccione plebis seu domorum conferunt seu soluunt nouem soldos, soldum unum parochiani cuiuslibet capelle eius plebis soluere solumodo sint astricti; ubi uero quarta pars fabrice deputata est ecclesiis seu clericis ecclesiarum predictarum, parochiani, eo casu quo ad refeccionem seu reparacionem dicta quarta pars non suficeret, quartam partem residui quod deficit contribuere censura ecclesiastica compelantur.</p>
                </div>
                <div>
                    <head>Capitulum 33</head>
                    <p>Item monemus omnes sacerdotes parochiales ciuitatis Padue et suburbiorum quod absque tabarro, capa uel mantello parochiam suam non exeant; alioquin contrarium facientes in X libris paruorum pro qualibet uice qua exierint condempnamus, quod obseruari uolumus si absque bireto per ciuitatem publice inceserint, cuius pene medietatem nuncianti uolumus aplicari.</p>
                </div>
                <div>
                    <head>Capitulum 34</head>
                    <p>Quoniam simoniacha prauitas inter omnia crimina detestabilior iudicatur adeo quod eius respetu cetera crimina quasi pro nichilo reputantur, ipsam uigilanti studio a nostris subditis intendimus amouere.</p>
                    <p>Ideoque presenti sancione duximus statuendum ut quiuis clericus tam subditus quam prelatus cuiuscumque status seu condicionis existat, qui contra Deum et iusticiam et bonum conscientie beneficium, dignitatem seu rectoriam tenet uel in futurum tenebit, quod uel que per se uel alium aquisitum fuerint per simoniacham prauitatem, sine mora illud uel illa in nostris manibus libere resignet penitus et dimitat, et ad refeccionem omnium fructuum et prouentuum quos quilibet talis receperit ipsi ecclesie in cuius preiudicium recepit integre restituere teneatur.</p>
                    <p>Et si talem resignacionem per duos menses a tempore beneficii sic optenti dampnabiliter computandos seu a tempore scientie, quando per alium simoniace contigerit optinere, facere animo distulerit indurato, ultra penas predictas et alias penas iuris, pena librarum L multamus in utilitatem ecclesie quam deprauauit omnino conuertenda.</p>
                </div>
                <div>
                    <head>Capitulum 35</head>
                    <p>Item statuendo inhibemus omnibus clericis beneficiatis uel in sacris ordinibus constitutis, ultra penam iuris, sub pena decem librarum pro qualibet uice comitenda qua fuerit contrafactum, ne tabelionatus officium in ciuitate et diocesi paduana sine nostra licencia speciali et mandato, exceptis casibus a iure expressis, nullatenus debeant exercere, cuius pene medietatem accusanti seu denuncianti uolumus aplicari.</p>
                </div>
                <div>
                    <head>Capitulum 36</head>
                    <p>Caueant sacerdotes ne pro dandis ecclesiasticis sacramentis aliquid petant uel exigant a quocumque.</p>
                    <p>Si uero aliquis inuentus fuerit qui pro conferendis sacramentis Ecclesie alicui persone aliquid petierit ita ut ea uideatur tradidisse uenalia, preter penam canonicam ipsum in libris decem paruorum pro qualibet uice condempnamus.</p>
                    <p>Precipimus eciam presbiteris et clericis uniuersis ut corpus Christi, crisma, oleum sanctum nulli dare presumant uel permittant accipere ab aliquo ad aliquid peragendum quam sit per Ecclesiam ordinatum; alioquin illum qui dederit uel permiserit accipere ultra penam iuris in libris decem paruorum pro qualibet uice condempnamus.</p>
                    <p>Plebani et parochialium ecclesiarum rectores crisma de manu sacriste ecclesie paduane personaliter sint astricti recipere, nisi aliqua necesitate personaliter uenire nequeant, seu causa racionabilis eos ualeat excusare.</p>
                    <p>Et tunc non per laicos sed per sacerdotes idoneos seu clericos bone fame pro ipso crismate recipiendo destinent, prius eis iuramento delato quod ipsum crisma sacerdoti destinanti fideliter assignabunt, pro quo crismate nichil penitus exigatur sed gratis et liberaliter concedatur.</p>
                    <p>Si quis uero contra premissa fecerit uel aliquod premissorum, penam quinque librarum se nouerit incursurum.</p>
                </div>
                <div>
                    <head>Capitulum 37</head>
                    <p>Cum clerici caste uiuere debeant et honeste, statuimus ne aliquis clericus, qui sacrum ordinem seu beneficium fuerit ecclesiasticum asecutus uel imposterum consequetur in ciuitate et diocesi paduana, in caminata uel domibus ecclesie sue uel alibi in quacumque domo ipse permanserit seu habitauerit, concubinam tenere audeat publice uel aliquam suspetam de cetero mulierem.</p>
                    <p>Et qui contrafecerit in libris XXV paruorum pecunialiter condempnamus, penis iuris constitucionum legatorum et patriarcalium nichilominus in suo robore permansuris; quam penam XXV librarum tenentes ad postam suam extra habitacionem publice concubinas incurrere uolumus ipso facto.</p>
                    <p>Si uero ex causa aliqua legitima necesse habeant tenere secum aliquam mulierem, tunc licite habere possint in domo sua, quamdiu causa durauerit, matrem, sororem, consanguineam, amitam uel afinem aut aliam mulierem, dummodo tanti temporis talisque condicionis existat ut de ipsa nequeat suspicio aliqua suboriri, prius tamen de talibus in domo tenendis a nobis petita licencia et obtenta.</p>
                    <p>Alioquin contrafacientes pro qualibet uice qua nobis fuerint accusati penam V librarum se nouerint incursuros, quarum medietatem penarum aplicari uolumus nuncianti.</p>
                    <p>Et tunc publice presumantur tenuisse et tenere, si de facto retineant uel clam, cum prolem susceperit excinde mortuam seu uiuam, in cuius probacione prolis cum fama testis unus eciam domesticus suficiat ad probandum.</p>
                </div>
                <div>
                    <head>Capitulum 38</head>
                    <p>Precipimus et statuimus sub pena decem librarum et nichilominus sub pena excomunicacionis mandamus quod nullus ad sortilegos seu sortilegas pro sortibus exercendis audeat habere recursum, pena iuris in suo robore permanente.</p>
                </div>
                <div>
                    <head>Capitulum 39</head>
                    <p>Item inhibemus atque mandamus quod nullus sacramento eucaristie, oleo sancto seu aqua benedicta abutatur, presertim pro maleficiis exercendis; nullus insuper demones audeat inuocare nec ad inuocatos habere recursum pro inuocacione huiusmodi exercenda; nullus insuper osibus mortuorum seu aliqua parte humani corporis seu hominis mortui uel uiuentis uti audeat ad maleficia facienda.</p>
                    <p>Si quis autem contrarium fecerit, sentenciam excomunicacionis incurat dapnabiliter ipso facto.</p>
                </div>
                <div>
                    <head>Capitulum 40</head>
                    <p>Excommunicamus et anatematicamus in hiis scriptis, ex parte Dei omnipotentis et nostra, omnes efratores, uiolatores, incendiarios ecclesiarum et ocupatores uiolentos bonorum immobilium ecclesiasticorum necnon eos qui uiolenter ocupant uel furto subtrahunt calices, cruces, libros, ornamenta seu paramenta quecumque ad ecclesias et maxime ad orantum altaris pertinencia.</p>
                </div>
                <div>
                    <head>Capitulum 41</head>
                    <p>Quarundam ecclesiarum et personarum secularium abusum, qui ad ea que sibi a iure nouerint interdicta ausu temerario manus extendunt, refrenare cohercio one debita cupientes, ac generali constitucione sinodali sancimus monentes pro primo, secundo et tercio termino et perhemptorio ut in ecclesiis que ad nostram ordinacionem seu prouisionem immediate pertinere noscuntur nullus, postquam aliquam ipsarum uacare contingerit, nostram ordinacionem seu prouisionem per se uel per alium quoquo modo impedire presumat quominus nostra prouisio seu ordinacio debitum consequatur effectum et prouisus possessionem pacificam beneficii per nos collati nanciscatur.</p>
                    <p>Alioquin quemlibet impedientem nostram prouisionem seu ordinacionem seu quominus possessio pacifica beneficii habeatur, cuiuscunque status uel condicionis existat, nisi infra quindecim dierum spacium destiterit a premissis, excomunicacionis sentenciam incurere uolumus ipso facto.</p>
                </div>
                <div>
                    <head>Capitulum 42</head>
                    <p>Considerantes et atendentes quod ubi caritas et amor est ibi Deus est, mandamus et ortamur omnes et singulos officiales episcopalis curie paduane et aduocatos curie eiusdem cuiuscumque status, ordinis et condicionis existant, tam presentes quam futuros, aduocacionis officium exercentes sed aliud officium in curia antedicta, quod sint et esse debeant pacifici et modesti, ab iniuriis quibuscumque totaliter abstinentes et ab omni materia questionis.</p>
                    <p>Et si, quod absit, inter aliquos ex predictis uerbo, actu uel facto aliqua fiat iniuria, lis, questio, controuersia uel materia discordie oriatur, ad nos uel uicarium nostri debeant iniuriati habere recursum et iniuriantes denunciare nobis uel uicario nostro.</p>
                    <p>Ad curiam secularem per se uel per alios publice uel oculte predictas iniurias quoquomodo notificare, denunciare uel predictos iniuriantes accusare audeant uel presumant.</p>
                    <p>Si autem contrarium fecerit, officio aduocacionis, si aduocatus fuerit, et alius officialis officio suo obtento et obtinendo in curia antedicta per annum continuum uolumus esse priuatus.</p>
                </div>
                <div>
                    <head>Capitulum 43</head>
                    <p>Cupientes super execuciones testamentorum materiam precidere delinquendi, presentis sinodi auctoritate statuimus quod quilibet executor ultime uoluntatis cuiuscumque status, ordinis uel condicionis existat, etsi prelacionis fungatur officio, siue sub proprio nomine siue sub apelatiuo execucio fuerit deputata quouis nomine uel uocabulo in ultimis uoluntatibus nuncupetur suscepte execucionis singulis annis, cum fructus seu redditus seu aliquid annuum relicti fuerint eius officio dispensandi, si uero pecuniam seu alie res non annue modo similiter fuerint relicte, infra duos menses a tempore quo execucionem facere debuit ex forma ultime uoluntatis uel de iure computandos, nobis debitam atque iustam absque fraude et dolo teneantur reddere racionem de dispensatis pariter et receptis, eciamsi testator seu dispositor ultime uoluntatis eos executores uel executorem liberauerit sub quauis forma uerborum a redende administracionis racione; quam racionem, ut premittitur, executores si reddere recusauerint uel negleserint quoquomodo in terminis supradictis, si clerici sint, per priuacionem beneficii posint per nos ad id constringi seu aliis remediis oportunis; si uero laici sint, censura ecclesiastica compelantur uel alio quouis modo prout nobis uidebitur expedire.</p>
                    <p>In omni racionis redicione, uariis opinionibus resecatis, in minutis stetur executoris simplici sacramento et aliis uero eorum quaternis et libris seu codicibus racionum, si bone fame et opinionis existat, prius tamen ab eodem recepto sacramento de ueritate dicenda et eciam dummodo particulariter, clare et distincte de introitibus, expensis et distribucionibus per eos factis cum descripcione nominum quibus facta est distribucio antedicta et pro qua causa in eorum libris, codicibus et quaternis appareat euidenter.</p>
                    <p>Que omnia, siue minuta uel non, inspetis circumstandis et conieturis personarum et rerum, nostro arbitrio, cum redditur racio antedicta, reseruamus tunc temporis declaranda.</p>
                    <p>Predicta trahi uolumus ad preterita et pendencia non decisa.</p>
                    <p>Quod statutum locum habeat in omnibus executoribus, exceptis eis qui secundum formam testamentorum tenentur dominis archipresbitero et capitulo paduano reddere racionem.</p>
                </div>
                <div>
                    <head>Capitulum 44</head>
                    <p>Quia sepe in salariis sapientis per nos seu uicarium nostrum super articulo alicuius interlocutorie uel difinitiue cause inite uel [7] coram nobis uel uicario nostro asumpti scrupulus in animo parcium et sapientis asumpti plerumque [8], hoc perpetuo statuto prouide statuimus quod, si sapiens aliquis super articulo uno seu pluribus simul ante litis contestacionem asumatur, pro salario sui consilii habeat ab ambabus partibus denarios decem, uidelicet a qualibet parte pro uirili, pro qualibet libra principalis questionis, si dicta questio principalis ascendat ex forma peticionis seu libelli usque ad summam quinquaginta librarum uel infra, si uero pluris quinquaginta, tunc abinde supra usque ad libras centum, denarios VIII; si uero pluris centum, tunc abinde supra denarios VI; si uero super articulo uno et pluribus post litem contestatam ante difinitiuam assumatur, sapiens pro salario suo habeat denarios XII pro qualibet libra principalis cause, si ex forma peticionis seu libelli ascendat ad L libras uel infra; si uero pluris L ab inde supra usque ad centum, denarios VIII; si uero super diffinitiua sapiens assumatur, pro qualibet libra habeat denarios XIIII, si principalis causa ascendat ad summam librarum C uel infra; si uero pluris ducentarum ab inde supra, denarios VIII pro qualibet libra pro salario sapientis in premissis asumpti uel aliquo premissorum uolumus assignari; salua nobis potestate scilicet ex facundia et sapiencia sapientis ad consulendum asumpti, amplius salarium propter ipsius scienciam prerogatiuam nobis uidebitur peraugendum.</p>
                    <p>Uerum quia in quibusdam causis litis contestacio non exigitur, ut sic aliquod ante litis contestacionem uel post factum ueraciter dici non posset, cum nulla contestacio facta fuit, ideoque si contingat in dictis causis ante diffinitiuam sentenciam aliquem articulum siue articulos committi consilio sapientis, quoad tasacionem eiusdem articulorum seu articuli sic commissi facti tali tempore reputentur quali dicerentur si iudicio ordinario ageretur.</p>
                    <p>Et quia plerumque questiones principaliter mote uel mouende extimacionem pecuniarum non recipiunt, ideoque in eorum articulis ante litis contestacionem uel post seu diffinitiuam consilio sapientis commissis, salario eiusdem nostro arbitrio reseruamus.</p>
                    <p>Si uero causa mota in peticione pro uice pecunie non consistat, sed in possidendis aliis rebus uel iuribus extimacionem pecuniariam recipientibus, summarie prius habita informacione aliquali de quantitate reddituum et ualoris circumstandum possessionum uel rerum similium per partes et alios, si opus fuerit, quod nostro arbitrio reseruamus, per duos notarios curie, quibus comiserimus, fiat extimacio rerum in iudicio principaliter uel accessorie petitarum, ut tali extimacione facta salaria sapientum ad consulendum assumptorum sint liquido manifesta.</p>
                    <p>Predicta autem habere locum uolumus in pendentibus non decisis.</p>
                </div>
                <div>
                    <head>Capitulum 45</head>
                    <p>Cum de opere et mercede agitur et sumaria cognicio ex consuetudine et stilo curie nostre sit solita adhiberi, prouide statuimus quod in causis quibus petitur merces, salarium seu stipendium pro operibus eciam mecanicis actis uel scripturis quibuscumque et specialiter in curia nostra factis in eis simpliciter de plano sine strepitu et figura iudicii procedamur, adeo quod circumductis litigiorum amfratibus solum mera ueritas requiratur, ut sic dummodo ex actis in dictis causis factis ueritas rei pateat racione cuiuscunque solempnitatibus omissis, processus ipsi et sentencia ex ipsis subsecuta seu preceptum uel monicio nullatenus ualeat irritari seu aliqualiter annullari ne ab ipsis sentencia, precepta uel monicione possit per partem aliquam apellari, supplicari, reclamari seu in integrum restitucio peti.</p>
                    <p>Quod in salariis sindicorum, aduocatorum et procuratorum eorum officium in nostra curia exercencium uolumus obseruari; et salarium predictorum, licet incertum sit promissum, nichilominus peti possit, dummodo in peticione posita seu libello petatur per partem agentem, per nos uel uicarium nostrum in probacione sententie seu precepti quantitas congrua declaretur.</p>
                    <p>Et in ipso salario sic incerto petendo, forma obseruetur ac in ipsius exacione superius enotata; cuius salarii incerti, inspetis circumstandis et conieturis personarum et rerum, ipsarum quantitas congrua declarabitur per nos uel uicarium nostrum, cum preceptum super eodem salario uel sentencia proferetur in scripturis, atque per constitucionem nostram sunt taxate, uocata parte personaliter et citata semel uel bis ad domum proclamata ad uidendum taxacionem declarari, nulla alia solepnitate obseruata.</p>
                    <p>Si presens fuerit uel eo absente, si contumax fuerit, cum de scripturis, summarie tamen et sine aliqua solepnitate et declaracione salarii constabit per manum unius ex notariis curie, cui per nos fuerit commissum, partibus non suspetis in fine scripturarum, secundum taxacionem constitucionis nostre per nos seu uicarium nostrum fiat admonicio de soluendo.</p>
                    <p>Si uero de his scripturis pro quibus petitur merce s laboris, nulla taxacio per nostram constitucionem existat, tunc uocatis partibus et citatis personaliter semel tantum uel bis ad domum clamatis, si de scripturis constet ueraciter quoquomodo nulla alia solepnitate obseruata, in eorum presencia uel asencia contumaciter uni ex notariis curie, partibus non suspeto, taxacio comitatur, ut secundum bonam, retam et puram conscienciam taxacionem faciant debitam et condignam, quam taxacionem sua manu in fine scripturarum scripbat.</p>
                    <p>Quibus sic peractis fiat admonicio de soluendo.</p>
                    <p>A qua monicione apellari, supplicari, reclamari seu in integrum restitucio peti non possit uel alio quocumque modo conueniri uolumus, et sic mandamus omnino obseruari.</p>
                    <p>Quem predictum modum procedendi obseruare uolumus cum de pane et uino in minutum dato agitur coram nobis.</p>
                    <p>Et predicta trahi uolumus ad preterita et pendencia non decisa.</p>
                </div>
                <div>
                    <head>Capitulum 46</head>
                    <p>Mandamus et precipimus omnibus abbatibus, prioribus, archipresbiteris, prepositis ac omnibus prelatis ecclesias collegiatas habentibus quatenus predictas constituciones integraliter, sub pena V librarum, usque ad tres menses in suis ecclesiis scriptas habeant et easdem coram subditis studeant publicare.</p>
                    <p>Lecte, late et publicate fuerunt suprascripte constituciones sub anno Domini MoCCCoLXo, indicione terciadecima, die dominico octauo mensis marcii per Matheum de Castro Uallismontani filium domini Iohanis de Iustinopoli notarium et officialem episcopalis curie paduane, suprascripta millesimo et die suprascriptis.</p>
                    <p>Millesimo Illcentesimo LXII, indicione XV, die sabbati XXVIIII mensis ianuarii, Padue in episcopali curia paduana, presentibus Palmerio notario et officiali episcopalis curie paduane et Rubeo de Capiteuici testibus et aliis.</p>
                </div>
                <div>
                    <head>Explicit</head>
                    <p>Dominus Gerardus de Uedoaciis de Bononia presentauit coram domino Nicolao uicario domini Pilei episcopi paduani pro domino archipresbitero de Buuolenta suprascriptas constituciones reuerendi in Christo patris et domini domini Pilei, Dei et apostolice sedis gracia episcopi paduani, et dominus uicarius precepit dicto domino Gerardo procuratori suprascripti domini archipresbiteri de Buuolenta quod dictas constituciones debeat dictus dominus archipresbiter seruare et ipsas constituciones presentare tociens quociens esset sibi mandatum et facere secundum quod in dictis constitucionibus plenius continetur.</p>
                    <p>Archipresbiteri de Buuolenta paduane diocesis.</p>
                    <p>Domini archipresbiteri de Buuolenta, uidelicet presbiteri Augustini rectoris eiusdem ecclesie suprascripte de Buuolenta paduane diocesis.</p>
                    <p>Archipresbiteri de Buuolenta paduane diocesis.</p>
                </div>
                <div>
                    <head>Footnotes</head>
                    <p>[1] Ellipses inserted here.</p>
                    <p>[2] Ellipses inserted here.</p>
                    <p>[3] &quot;Uade et amplius noli peccare&quot; in quotacion marks.</p>
                    <p>[4] &quot;[casu]&quot; inserted here.</p>
                    <p>[5] &quot;[contractibus]&quot; inserted here.</p>
                    <p>[6] &quot;stia&quot; in &quot;eucaristia&quot; in brackets.</p>
                    <p>[7] &quot;[...]&quot; inserted here.</p>
                    <p>[8] &quot;[...]&quot; inserted here.</p>
                </div>
            </div>
        </body>
    </text>
</root>
