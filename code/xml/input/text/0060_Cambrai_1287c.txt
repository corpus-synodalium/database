Incipiunt precepta synodalia. 
(1) Districte precipimus sacerdotibus, ut eorum omnium due partes de quolibet decanatu mente discretiores et ad laborem corporum viribus aptiores ad arbitrium et electionem decanorum suorum ad synodum veniant, veniendoque morando et redeundo honeste se habeant. 
Iter veniendi non nimis cito arripiant nec a synodo illicentiati recedant. 
(2) Presbyteri jejuni intrent synodum, induti superpellicio cum stola, decani vero cum alba et stola et abbates in alba et chori cappa cum baculo pastorali. 
(3) Inhibemus etiam sub pena excommunicationis ne quis moretur in synodo ad quem non pertinet, nec synodum negotiis impertinentibus, aut alias turbare vel impedire presumat, faciantque decani et presbyteri ad synodum venientes, electis ad hoc de consensu capitulorum suorum duobus provisoribus ydoneis et peritis adeo moderatas expensas quod presbyteri remanentes per excessum expensarum et sumptuum non graventur. 
(4) Decanique predicti referant ad synodum nomina presbyterorum omnium qui in illo anno in suis decanatibus obierunt, ut in synodo absolvantur, et presbyter quilibet in reditu suo unam missam cum toto servicio mortuorum pro eisdem dicere teneatur. 
(5) De reverentia sacramentorum.
Item precipimus quod honor et reverentia ab omnibus presbyteris clericis et laicis sacramentis omnibus ecclesiasticis impendatur. 
(6) [1] De baptismo. 
Baptismus honorabiliter et caute celebretur cum aperta distinctione verborum et forma in quibus consistit salus baptizati, que talis est: Petre vel Johannes, ego baptizo te in nomine Patris et Filii et Spiritus sancti, que verba dicantur ab eo qui baptizandum immergat. 
Et ut caveatur periculum baptizandi, non immergat caput pueri in aquam, sed sacerdos super verticem pueri ter aquam infundat cum bacino vel alio mundo vase et honesto.
(7) [2] Juxta fontes instituantur piscina apta ubi laventur manus eorum qui tenuerunt puerum, et vas lavetur quo infusus fuit puer, et super piscinam illam ponatur cooperculum.
(8) [3] Renovetur aqua fontium quociens necesse fuerit et vetus amoveatur et nova benedicatur et crismetur, sed antequam nova apponatur, fontes diligenter mundentur, propter reverentiam sacramenti.
(9) [4] Item doceant presbyteri viros et mulieres formam in propria lingua, quibus valeant in necessitate infantem baptizare, etiam parentes si alius defuerit, et postmodum referatur puer ad sacerdotem, qui diligenter interroget quid baptizator fecerit aut dixerit, et, si invenerit omnia rite facta vel dicta, faciat puero que so lent fieri post immersionem. 
Si autem invenerit vel dubitaverit puerum rite non esse baptizatum, baptizet puerum sub hac forma: Petre, si es baptizatus, ego te non baptizo, sed, si non es baptizatus, ego te baptizo in nomine Patris et Filii et Spiritus sancti. 
Amen.
(10) [5] Item doceant presbyteri quod si pater vel mater infantem suum in necessitate baptizaverit, et non propter hoc dimittant quin habeant se sic conjuges sicut ante.
(11) [6] Item si caput infantis extra appareat et timeatur de morte pueri, antequam perfecte nascatur, infundat qui aderit aquam super caput pueri, dicens: Infans, ego te baptizo in nomine Patris et Filii et Spiritus sancti. 
Amen.
Si autem pervenerit vivus ad ortum legitimum, de novo baptizetur sub his verbis: Non te baptizo sed si non fuisti baptizatus, ego te baptizo in nomine Patris et Filii et Spiritus sancti. 
Amen.
(12) [7] Si mulier mortua fuerit, et certum sit, teneatur os ejus apertum, et cum magna cautela uterus aperiatur, ut infans vivus, si possit, educatur et baptizetur. 
Si autem mortuus reperiatur, extra cymiterium tumuletur.
(13) [8] Si certum sit quod pariens mortua fuerit, non negentur ei aliqua jura christianitatis, sed in ecclesia deferatur et in cimiterio tumuletur, nisi aliud obstiterit, et penam non debemus ei vertere in culpam.
(14) Item de reverentia sacramentorum. 
Ad levandum autem puerum de fontibus quatuor ad plus admittantur, duo scilicet masculi et duo femine, in patrinos et matrinas sive pueri levandi sint masculi sive femine, precipientes sub pena excommunicationis presbyteris ne plures personas in patrinos aut matrinas admittant quibus injungant, quod orationem dominicam, simbolum apostolorum, et Ave Maria doceant eos quos de fontibus levaverunt. 
(15) Fontes sub operculo et sub sera custodiantur cum sollicitudine diligenti. 
(16) [9] Chrisma et oleum sacrum et oleum infirmorum in ampullis propriis metallinis et sub clave custodiantur. 
Et ampulle certis titulis distinguantur ac desuper obturentur.
Si autem oportuerit chrismati vel oleo sancto aliud oleum apponi, caute et diligenter misceatur appositum cum chrismate et oleo sancto et hoc cum virgula.
(17) De confirmatione. 
Hortentur presbyteri subditos suos, ut pueros suos septennes et supra adducant ad episcopum confirmandos, cum munda et decenti capillatura lotis frontibus et cum bendellis mundis aptis de spissa tela et tercia die reducant ad ecclesiam confirmatos, ut ibidem frontes eorum laventur a presbyteris cum cinere vel sale; bendella autem eorum comburantur et aqua lotionis frontium cum cinere bendellorum in piscinam deponatur, et unus solus teneat confirmandum. 
(18) De penitentia. 
Sacerdotes moneant subditos suos ut omnes a quatuordecim annis et supra, precipue Quadragesimali tempore et ante dominicam in Ramis Palmarum ad confessionem frequenter veniant, et saltern semel in anno confiteantur proprio sacerdoti, id est presbytero parrochiali, qui ideo magis proprie dicitur proprius esse sacerdos, quia non solum confessiones audit et absolvit, sed etiam administrat ecclesiastica sacramenta. 
(19) Confiteantur autem nullatenus alia peccata, sed dumtaxat sua et precipue omnia mortalia distincte cum circumstanciis aggravantibus que notantur hoc versu: Quis, qui, ubi, per quos, quociens, cur, quomodo, quando. 
(20) Et hoc in habitu humili et corde contrito et venalia etiam saltem in summa confiteantur eisdem; qui sacerdotes cum attenta diligentia in ecclesia loco aperto post solis ortum et ante solis occasum nisi necessitas aliud poposcerit in superpellicio vel cappa rotunda et cum stola sedendo vultibus et oculis in terram demissis, mansuete confessiones audiant eorumdem injungentes ipsis penitentias peccatis suis contrarias, ut scilicet pro peccato luxurie jejunium et abstinentiam, pro peccatis spiritualibus meditationes et orationes et similia, pro furto et detentione rei aliene primo restitutionem aut satisfactionem integram et nihilominus, alias congruam penitentiam pro eisdem et in actu confessionis nec confitens nec sacerdos verba confabulationis aut alia que ad salutem non pertineant confitendis immiscere presumant. 
(21) [10] Reservamus autem nobis majora peccata videlicet homicidia, sacrilegia, incendia, peccata contra naturam, stuprum virginum, concubitum personarum conventualium et in sacris ordinibus constitutarum, incestus, injectiones manuum in parentes, oppressiones parvulorum, negligentia parentum igne vel aqua natos amittentium, sortilegia, veneficia, perjuria solemnia, fidei fractiones, votorum transgressiones, symonia, adulteria, hereses, apostasie et magne blasphemie serio facte, maleficia eorum qui maleficant conjuges ne possint coire, vel qui procurant sterilitatem mulierum vel aborsum in quibus dumtaxat excepto mortis articulo dictis presbyteris absolvendi omnem interdicimus potestatem.
(22) Insuper sacerdotes confessiones earum, cum quibus peccaverunt, fautorum et mediatorum non audiant donec saltim a peccatis inter eos patratis alias confessi fuerint competenter et cessaverit infamia si que fuit propter hoc contra eos, sed mittant eas ad honestos et ydoneos confessores. 
(23) In articulo autem mortis absolvant excommunicatos, recepto de stando mandatis Ecclesie ab eis, si solvendo non fuerint juramento. 
Si vero solvendo fuerint, ab eis vel eorum heredibus cautione competenti recepta de satisfaciendo creditoribus et ecclesie, absolvantur et sic absolutos si decedant tradant ecclesiastice sepulture. 
(24) Item precipimus sacerdotibus parrochialibus quod infra mensem a tempore sue prime residentie curam animarum ecclesiarum suarum ab episcopo recipere non postponant, et infra mensem alium super hoc decanis suis christianitatis faciant certam fidem, alioquin pro anno illo foranei reputentur. 
Nos insuper excommunicationis sententiam alias latam in hoc articulo revocamus. 
(25) Item statuimus quod in quolibet decanatu ad audiendum confessiones presbyterorum ipsorum decanatuum quatuor presbyteri periti ad hoc, discreti et ydonei assumantur a quibus et non ab aliis auctoritate nostra a peccatis suis mortalibus injuncta eis salutari penitentia absolvantur. 
(26) [11] Item sacerdotes doceant quod subditi sui tenentur ex precepto observare jejunia ab Ecclesia instituta, etiamsi mortaliter non peccaverint, ut jejunia Quadragesime, Quatuor Temporum, processionum in festo beati Marci et Rogationum sequentium. 
Quod si festum beati Marci in dominica evenerit, jejunium et processio fient in sequenti die. 
(27) [12] Item doceant sacerdotes quod ipsi et subditi sui tenentur jejunare vigiliam Nativitatis Domini, Nativitatis beati Johannis Baptiste, Beati Laurentii, Assumptionis beate Virginis, Omnium Sanctorum et [18] Apostolorum hiis versibus contentorum: Petrus et Andreas, Paulus cum Symone Judas, ut jejunemus nos ammonet atque Mattheus. 
Et si aliqua vigilia in dominica evenerit, sabbatho jejunetur.
(28) [13] Item si cui imponenda est sollemnis penitentia pro crimine publico vel vulgarissimo quod totam villam commovit, remittendus est ad episcopum, ut in die Cinerum ejiciatur ab ecclesia et in die Cene recipiatur.
(29) Item statuimus quod presbyteri et alii qui vice nostra et auctoritate audiunt confessiones, confitentes moneant et inducant, quod semel in anno saltem peregre visitent matrem suam Cameracensem ecclesiam, et si forsan iidem et precipue mulieres alias peregrinationes voverint et eas sibi commutari requirant, peregrinationes ipsas et maxine mulieribus, quibus parcendum est propter sexum in peregrinationem ad dictam Cameracensem ecclesiam visitaverint quadraginta dies de junctis sibi penitentiis misericorditer relaxamus. 
(30) [14] Item ad sopiendam inter parrochiales presbyteros nostre diocesis et capellanos in ecclesiis parochialibus eorumdem omnimodam materiam questionis, statuimus ut capellani dictarum capellaniarum in confessionibus audiendis presbyteris parochialibus subveniant et succurrant, ac etiam in hiis que ad officium parochiale pertinent, eo tempore quo constabit dictos presbyteros occasione nostra seu curie nostre Cameracensis esse impeditos, vel infirmitate proprii corporis detentos, dum tamen infirmitas hujusmodi numerum XV dierum non excedat, salvis nihilominus ordinationibus a nobis et predecessoribus nostris factis super capellaniis, que per nos aut predecessores nostros ordinate constituuntur.
(31) [15] De sacramento altaris. 
Sacerdotes in vestibus mundis et benedictis accedant ad missam celebrandam. 
Manipulus habeat duos pedes in longitudine sub brachios. 
Stola ad minus usque ad paramentum albe dependeat. 
Alba et casula integra et non dissuta observentur. 
Amictus sepe mundetur. 
Cingulum mundum, integrum, longum et benedictum habeatur. 
Presbiteri sub alba induti sint superpellicio vel tunica linea que vulgariter sarros vel roches appellatur. 
Non cantent sine calciamentis vel calceis cum caligis attingentibus supra genua.
(32) [16] Noverint sacerdotes quod si cum conscientia peccati mortalis ad celebrandum missam accesserint et celebraverint, ad minus ter peccant mortaliter: primo, quia presumunt indigne accedere; secundo, quia indigni conifdent et contingunt et tenent sacra vasa; tertio, quia indigni manducant corpus Christi et sanguinem bibunt.
(33) [17] Altare ad celebrandum ad minus paretur duobus palliis benedictis.
Duo corporalia ad necessitatem unius altaris ad minus habeantur que sint mundissima et benedicta et apte plicature.
(34) [18] Pannus cum quo calix extergitur, cum veneratione custodiatur, vel in calice vel super altare sicut reliquie custodiatur. 
Ceteri panni quibus patena vel calix involvuntur, mundi custodiantur. 
Missale semper involutum camisia linea et munda altari imponatur, et habeat sudarium vel manutergium dependens quo presbyteri nares, faciem et os detergant. 
Loca circa altare ab aranearum telis et pulveribus et ceteris immunditiis sepius emundentur. 
Cortine a lateribus altaris utrimque appendantur, nec ab aliquo tempore ipsius sacrificii retro trahantur.
(35) [19] Cortina conveniens sursum super altare extendatur que protegat et defendat altare ab incommodis immunditiarum descendentium. 
Calix et patena in quibus conficitur corpus Christi sint argentea vel aurea et integra, et calix sit cum firmo pede non titubans.
(36) [20] Nullus sacerdos sine clerico celebrare presumat, qui clericus habeat desuper vestes suas superpellicium vel capam rotundam et calceatus incedat. 
Clericus autem vel sacerdos non faciat aperturam sub assellis in tunica linea vel superpellicio quibus ejiciantur brachia sine manicis linee tunice vel superpellicii in ministerio altaris.
(37) [21] Ampulle vini et aque integre et munde intus et exterius observentur, et signo notabili distinguatur vas vini a vase aque. 
Vinum ampulle ad minus de tertio et in tertium diem renovetur. 
Vinum rubicundum, si commode possit haberi, ad celebrandum ministretur. 
Piscina in qua lavat sacerdos manus post consecrationem munda teneatur et cooperiatur, et extersorium post illam lotionem mundum teneatur et cooperiatur, et reverenter alba tela vel corona linea vel serica tegatur; cum corporali, cum necesse fuerit, abluatur ab aliquo sacerdote vel persona religiosa et aqua lotionis in sacram piscinam mittatur. 
Idem fiat de extersorio calicis vel ipsum quando vetus vel minus honestum fuerit supra piscinam sacram comburatur et cinis in piscina recondatur.
(38) [22] Item habeat sacerdos proprium manutergium quo manus detergat ante celebrationem, vel ante contactum sacrorum ut eucharistie, chrismatis et olei sancti.
(39) [23] Clericus autem non tergat manus suas ad predicta manutergia, sed habeat aliud proprium. 
Sacerdos diligens sit in electione hostie consecrande, ut sit integra, solid a, non nimis vetusta. 
Et in appositione vini et aque discernat odore quid sit utrumque, vel ab alio faciat gustu discerni; de aqua ponantur due gutte.
(40) [24] Sacerdos autem attente et distincte legat et dicat in canone que dicenda sunt. 
Sacerdos non elevet hostiam ad videndum populo, nisi postquam dixerit hec verba: Hoc est enim corpus meum. 
Et tunc pulsetur magna campana tribus vicibus ex una parte, ut fideles que audierint, ubicumque fuerint, adorent.
(41) [25] Si sacerdos cum venerit ad consecrationem sanguinis vel ad perceptionem nichil in calice invenerit, innuat quod afferatur ei aqua et vinum, quibus appositis dicat verba canonis ab illo loco: Simili modo, postquam cenatum est etc., usque ad finem, et faciat signa que extunc solent fieri super sanguinem. 
Ilia vero que facta sunt super eucharistiam non reiterentur, sed si aquam invenerit et gustaverit, non reiteret sacramentum sanguinis, sed transeat cum consueto modo. 
Ille vero per cujus negligentiam hoc contigerit jejunet tribus diebus in pane et aqua.
(42) [26] Si quid de sanguine ceciderit super corporale vel pallas altaris, illa pars abscindatur, et pro reliquiis habeatur et recondatur, vel comburatur, et cinis in sacram piscinam reponatur, vel pars corporalis vel palle inticta sanguine ter diligenter abluatur, et aqua ablutionis a presbitero jejuno, vel aliqua religiosa persona et jejuna sumatur, et tunc poterit dictis pannis uti sicut prius post ablutionem predictam.
(43) [27] Si sanguis super aliud vestimentum ceciderit, illa pars abscindatur et comburatur, et cinis in sacram piscinam recondatur. 
Si super lignum vel lapidem vel solidam terram ceciderit illa pars, si commode possit haberi a presbytero ablingatur, et postmodum cultello vel rasorio radatur, et rasura cum ablutione vini et aque a sacerdote sumatur vel combusta in sacram piscinam deponatur.
(44) [28] Item si in sanguinem musca vel aranea vel aliquod abominabile ceciderit quod vix sine periculo corporis vel vomitu possit sumi, caute abstrahatur et super patenam vel alium calicem abluatur vino et, post susceptionem sanguinis et ablutionem solitam illa lotio bestie a presbitero sumatur, vel saltem in piscina mittatur.
(45) [29] Calix ad communicandum infirmos mundus et integer habeatur et coopertus habeatur et, si facultas suppetat, fiat argenteus.
(46) [30] Pixis in qua corpus Christi reservatur vel ad infirmos deferatur, sit eburnea vel argentea, vel ad minus cup rea bene climata, et semper pannus lineus, albus et mundus, vel sericus infra pixidem ponatur, supra quem corpus Domini in pixide collocetur.
(47) [31] Cum infirmus communicari voluerit, prius visitet eum presbiter sine corpore Domini, si commode fieri possit, et diligenter audiat confessionem ejus, et post red eat ad ecclesiam et cum profecturus erit ad communicandum infirmum, prius aliquanto spacio pulsetur campana aliquo certo signo ad hoc destinato, ut fideles conveniant ad ecclesiam; qui sacerdotem deferentem Dominum suum reverenter et ordinate sequantur, et orationes quales sciunt dicant devote pro infirmo eundo et redeundo.
(48) [32] Sacerdos autem eat et redeat dicendo VII psalmos, et si via fuerit longior addat XV psalmos cum letania et ceteras orationes. 
Incedat vero presbiter cum lucerna precedente, et expectent eum  fideles, donec eger communicetur, et redeant ad ecclesiam cum sacerdote deferente corpus Christi semper, ne populus in vanum redeundo adoret. 
Quilibet fidelis penitens si devote predicta fecerit, habeat V dies indulgentie pro eundo et V pro redeundo. 
Qui eundo et redeundo cum sacerdote qui fert corpus Christi Domini ad infirmum, ubi concedimus dies indulgentie, concedimus XX.
Si autem qui maligne hanc processionem perturbaverint, si moniti se non correxerint, per censuram ecclesiasticam corrigantur.
(49) [33] Deferatur autem corpus Christi venerabiliter et sublimiter posito decenti cooperculo super calicem, quod sit cum cruce superposita et cum panno fimbriis sericis adornato.
(50) [34] Si infirmus frequentem vomitum levi vel infimum patiatur, vel frequenter levi occasione, non conferatur ei corpus Christi, sed credat et spiritualiter accipiat.
(51) [35] Ante autem quam communicet infirmum, querat ab eo si credit quod sub illa forma panis sit corpus Christi, natum de Virgine, passum in Cruce, suscitatum tercia die; quod si confessus fuerit verbo vel signo, communicet eum, si altera non obstiterit causa.
(52) [36] Si autem communicatus evomuerit, partes diligenter et caute colligantur, que reperiri poterunt postea cum vino a sacerdote vel aliquo fideli sumantur; residuum vomitus comburatur et ponatur in terram juxta altare.
(53) [37] Cum autem corpus Domini defertur, fideles coram quibus defertur, si commode fieri possit, genua flectent, pectus tundant, et inclinato capite, adorent junctis manibus. 
Equitantes non dedignentur descendere de equis ut adorent eum qui pro ipsis descendit de celis.
(54) [38] Precipimus ut nullus sacerdos audeat celebrare missam, nisi prius dixerit matutinas canonicas et primam.
(55) [39] Eucharistie servate pro infirmis singulis diebus dominicis renoventur. 
Corpus Domini super altare in honesto loco vel armariolo sub clave sollicite custodiatur. 
Similiter chrisma et oleum, sed in alio loco.
(56) [40] Doceant sacerdotes suos subditos ut, cum venerint ad communicandum die Pasche vel alia die, jejuni et devoti et confessi accedant, et nullus extraneus se intermisceat, nisi viator vel  peregrinus, et hoc de licentia sacerdotis.
(57) [41] Item hostie non consecrate, que dicuntur panis benedictus, nulli dentur, nec etiam pueris.
(58) [42] Pueri autem non communicentur, antequam fidei discretionem habere dinoscantur, ut circiter decennium.
(59) [43] Item precipimus ut die Pasche et ceteris diebus solemnitatum, quibus fideles communicantur, tot hostie consecrantur, ut non oporteat frangi formas quando fideles communicantur.
(60) [44] Precipimus ut nullus sacerdos in die bis missam suam celebret, nisi in magna necessitate et urgenti, et tantum in prima missa, post perceptionem sanguinis, non utatur ablutione vini et aque, sed reservetur in tuto et honesto loco, et earn accipiat post secundam missam, vel det persone jejune quam noverit esse peritam ad hoc.
(61) [45] Presbyteri non deserviunt in duabus ecclesiis, nisi una dependeat ab alia.
(62) [46] Nullus arcendus est a communione nisi excommunicatus fuerit, vel nominatim interdictus, vel aliquo crimine notorio notatus, ut meretrices publice, mimi, histriones, et illi qui dominicis diebus et solemnitatibus ex precepto institutis serta vel coronas de floribus vel herbis, vel de quacumque alia materia faciunt ad vendendum. 
Sacerdotes prohibeant sub pena excommunicationis subditis suis ne locent meretricibus vel receptatoribus earum vel turpitudinis mediatoribus domos aliquas. 
Et si aliqui contra prohibitionem istam fecerint, episcopo vel ejus officiali nomina eorum per presbiteros nuntientur, et exhortentur parochianos suos ut ipsis presbiteris denuntient eos qui deliquerint in predictis.
(63) Excommunicamus sacerdotes et capellanos, qui scienter accedent ad missam celebrandam presentibus excommunicatis nominatim. 
(64) [47] In capellaniis magnatorum vel aliorum, nisi ex licentia nostra, nullus audeat deservire
(65) De matrimonio. 
Inhibeant presbyteri parrochiales subditis suis ne sponsalia contrahant seu dent fidem de matrimonio inter eos pariter contrahendo nisi coram presbytero alterius saltem contrahere volentium, et hoc in loco publico: ecclesia videlicet cymeterio vel capella et coram pluribus fidedignis, et si aliter contraxerint sponsalia, nisi infra triduum ea reiterent coram altero de presbyteris antedictis, non procedat presbyter ulterius ad bannorum proclamationem, vel matrimonii sollempnisationem, sine nostra vel officialis nostri licentia speciali, et qui hoc facere presumpserit ipso facto se noverit esse suspensum. 
(66) Insuper excommunicamus et denunciari in generali volumus excommunicatos omnes illos et illas qui post affidationem, sive clandestinam, sive in manu presbyteri factam, ante sollempnisationem matrimonii se carnaliter cognoverint, nisi infra mensem a dicta commixione carnali inter se matrimonium cum effectu fecerint et procuraverint sollempniter celebrari, nisi aliud canonicum obsistat. 
(67) Excommunicamus insuper omnes qui clandestinas nuptias contrahunt, et presbyteros qui nuptias huiusmodi clandestinas celebrant. 
(68) Item et personas que hujusmodi celebrationi clandestinarum nuptiarum scienter interesse presumunt, et personas tales nuptias procurantes, nisi dicte persone assistensium id infra IV dies nobis vel officiali nostro Cameracensi revelent. 
(69) Clandestinas autem nuptias appellamus quas non precesserint tres banni in ecclesia infra missam sollempniter tribus diebus sollempnibus a se distantibus proclamati. 
(70) Item statuimus quod decani christianitatis, civitatis et dyocesis Cameracensis, de causis matrimonialibus principaliter vel accessorie aut alias quoquomodo et de concessione seu bannorum relaxatione se nullatenus intromittant; quod si secus fecerint, excommunicationis sententia ipso facto se noverint irretitos. 
(71) Item excommunicamus omnes qui contra matrimonia falsa impedimenta proposuerint, vel vera celaverint scienter, amore, precepto vel favore, vel alia quacumque de causa, et volumus eos excommunicatos propter hoc frequenter a presbyteris nuntiari. Quod si nemo bannorum proclamationi se opposuerit, et loci presbyter verisimilem aut veram contra matrimonium habeat conjecturam, nobis aut officiali nostro Cameracensi inconsultis super hoc, ad sollempnisationem matrimonii non procedat, et si contra hoc fecerit, pena pro clandestinis nuptiis imposita teneatur. 
(72) Presbyteri autem, pro sacramenti matrimonialis et aliorum sacramentorum ecclesiasticorum exhibitione, nichil exigant, vel recipiant, nisi forsan vel gratis offeratur vel ex liberali et non onerosa consuetudine debeatur. 
(73) Insuper excommunicamus omnes qui contra conjugium sortilegia et maleficia fecerint aut fieri fecerint.
[48] Sciant presbiteri hec esse impedimenta matrimonii: frigiditas, impossibilitas coeundi naturalis per defectum caloris vel accidentalis per maleficium, habitus religionis cum professione, ordo subdiaconatus et supra, cognatio, consanguinitas, affinitas, compaternitas, votum solemne factum in manu episcopi vel alicujus ex parte ejus ad hoc destinati, dispar cultus paganismi vel judaismi, vis, coactio violenta, error persone, honestas publica; publice honestatis justitie, ut puta si unus fratrum desponsaverit aliquam puellam septennem, eo mortuo frater ejus vel consanguineus in quarto gradu non potest eam habere in uxorem. 
(74) De sacris ordinibus suscipiendis. 
[49] Precipitur omnibus clericis habentibus ecclesias vel capellanias vel preposituras vel alias curas animarum, ut ad singula ordinum tempora se offerant ordinandi ab episcopo feria V ante tempus ordinum etiam non vocati, ut episcopus inquirere possit de ydoneitate et sufficientia eorumdem et infra debitum tempus secundum quod onus beneficii requiri se faciant ad omnes ordines promoveri et personaliter resideant in eodem, et ad hoc juramentis propriis se astringant. 
(75) Item excommunicamus omnes illos qui illicenciati ab alienis episcopis se fecerint ad tonsuram clericalem, et alios ordines promoveri, et tales decani nostri christianitatis non ponant in succursibus, nec ab archidiaconis ad ecclesiastica beneficia admittantur, licet a patronis presentati. 
(76) Insuper inhibemus ne parrochialis ecclesia conferatur alicui, qui vicesimum quintum annum non attingerit, quoniam talis collatio nulla esset ipso jure. 
(77) De extrema unctione.
[50] Cum reverentia et aqua benedicta et cruce precedentibus per sacerdotem deferatur oleum sanctum ad infirmos, et diligenter dicantur VII psalmi et letanie et orationes ad hoc institute.
(78) [51] Ille autem qui inungit proferat ista verba: Per istam unctionem et suam piissimam misericordiam indulgeat tibi Deus quicquid peccastiper visum, et sic de aliis et reverenter inungatur. 
Et verba distincte proferantur, et inde penitus nichil exigatur, sed, si quid datum fuerit, gratis recipiatur.
Tamen consuetudo laudabilis observetur per episcopum, sicut supra dictum est de matrimonio.
(79) [52] Ad sacramentum extreme unctionis, sepe presbiteri moneant populum et indifferenter a quatuordecim annis et supra singuli cum necesse fuerit inungantur, nec pauperes pro egestate se excusent.
(80) [53] Si non potest infirmus habere multitudinem candelarum vel indumenta linea que causa reverentie in hoc sacramento exhiberi solent, non propter hoc dimittat sacerdos inungere; sed sufficiat candela una et uncti cum stupa diligenter in singulis membris inunctis extergantur et stupe comburantur, et cinis in sacro loco reponatur.
(81) [54] Doceant sacerdotes quod hoc sacramentum licite potest reiterari in qualibet gravi et periculosa infirmitate. 
Suscepturi quodlibet sacramentum prius confessione mundentur.
(82) De vita et honestate clericorum. 
Clerici tonsuram rotundam et competentem habeant, et earn saltem septies in anno radi faciant, vestibusque honestis utantur in forma et colore et precio honestatem decentibus clericalem, deauratisque frenis, pectoralibus et calcaribus non utantur. 
(83) Clerici autem in sacris ordinibus constituti, precipue dyaconi et presbyteri, clausum ferant desuper indumentum, et in veste ecclesiastica, epistolam vel evangelium cantent sive legant, nec se immisceant officiis artificiosis seu ministris laicalibus, nec turpibus illicitis et prohibitis questibus et negotiis, videlicet ne sint campsores, tabernarii, carnifices, proxencte, quod vulgo dicitur makegnon sive makelaire, vel advocati in curia laicali, vel hujusmodi, que sine peccato et scandalo modernis temporibus non exercentur, a quibus negotiationibus et questibus, nisi post trinam monitionem quam cis a locorum presbyteris fieri precepimus omnino destiterint, eos a talibus et etiam in veste et habitu non clericali Ecclesia non defendet. 
(84) Districtius inhibemus ne aliqui presbyteri in domibus suis feminas habeant, exceptis dumtaxat matre, amita et sorore, cum quibus seu pro quibus nullas secum habeant pedissequas, de quibus sinistra possit suspicio suboriri. 
(85) Nec invitent parrochianos suos cum eorum uxoribus secum ad prandium, nec ad prandendum vel cenandum, ad eorum declinent hospicia, presertim ubi possit aliqua super hoc infamia vel scandalum suboriri. 
(86) Non divertant etiam ad tabernas cum scurnariis, nec frequentent [55] domunculas que scune [56] vocantur, nec intersint ludibriis, spectaculis, joculatoribus et coreis, nec talia in ecclesiis et cymiteriis fieri, aut exerceri permittant, ecclesiasque frequentent, precipue diebus dominicis et festivis frequentare in eisdem, prout eis datum est desuper cantare et legere non postponant. 
(87) Presbyteri autem in domibus presbyteratuum suorum moram trahant et cas retineant competenter, alioquin decani de bonis presbyteratuum, sive vacent ecclesie, sive non, cas competenter faciant retineri, et semel in anno defectus hujusmodi investigent. 
(88) Item presbyteri decimas a laicis, non nisi de licentia episcopi recipiant, nec grangias seu terras alienas aut bona ad firmam seu censum recipiant, cum id species negociacionis existat. 
(89) Presbyteri autem parrochiales diebus dominicis et festivis sollempnibus precedente campanarum pulsatione divinum officium cantent sollempniter die ac nocte. 
(90) Item statuimus quod ubicumque a presidentibus justicie laicalis certa pena pecuniaria statuitur contra laicos excedentes, clerici pro similibus excessibus eadem pena, et ultra in duobus solidis teneantur. 
(91) Item decanis predictis nostram committimus potestatem, ut ubi inter laicos super inimicitiis treuge date fuerint compellant per censuram ecclesiasticam et invocando si necesse fuerit auxilium brachii secularis, clericos de parentela et quorum interest ad consentiendum dictis treugis, dandis et tenendis easdem. 
(92) Item excommunicamus omnes presbyteros et clericos in sacris ordinibus constitutos qui burgencias intraverint secularium dominorum, et eos qui jam intraverint easdem, nisi infra mensem exeant ab eisdem, qui etiam si per mensem in se sustinuerint excommunicationis sententiam antedictam, ex tunc pro anno illo beneficiorum ecclesiasticorum suorum fructibus sint privati. 
(93) Item sub pena excommunicationis late sententie prohibemus ne qui presbyteri seu capellani, in duabus ecclesiis seu capellaniis deserviant, nisi una ecclesia dependeat ab alia, sine nostra licentia speciali. 
(94) De testamentis. 
Precipimus ut presbyteri testamenta sua non per laicos sed in presentia saltem alicujus presbyteri ordinent sub testimonio competenti, nisi necessitas ad hoc aliter arcet eos, et insuper ut laici etiam testamenta sua, sine sui presentia sacerdotis, si ipsius presentia commode haberi possit facere non presumant. 
(95) Quos laicos et alios subditos suos presbyteri frequenter admoneant, ut testamenta sua dum adhuc sunt compotes, et mentium et corporum, condere non omittant, et ad faciendum elemosinas tam fabrice Cameracensis ecclesie quam ecclesiis propriis et pauperibus eos precibus et monitis inducant. 
(96) Presbyteri omnia bona et redditus tam ad se quam ad suas ecclesias pertinentes, in missalibus suis distincte conscribant, alienata revocent, nec de dictis bonis quicquam vend ere aut alienare sine nostra licentia presumant, quoniam tales venditio et alienatio non valerent. 
(97) Item precipimus quod bona immobilia de bonis ecclesiarum acquisita, eisdem ecclesiis remaneant, nec ea quisquam filiis naturalibus, nepotibus, consanguineis, fratribus, concubinis, dare aut assignare presumat, seu quicquam de bonis ecclesiasticis acquirere, quod sub quocumque colore, vel transeat ad eosdem, et quod secus factum fuerit decernimus irritum et inane. 
(98) De executoribus mandatorum. 
Sacerdotes superiorum suorum mandata sine dilatione et periculo portitorum ipsorum mandatorum diligenter et fideliter exequantur, et propria habeant sigilla et unica que appendant in signum explete executionis mandatis ipsius, vel faciendis rescriptionibus ad eandem, nec aliquid exigant, nisi solum denarium pro sigillo. 
(99) Nullum excommunicatum pro absoluto habeant, nisi eis de absolutio facta fuerit certa fides. 
Et cum aliquem absolverint, dicant: Miserere mei, Deus absolvendo coram eis flexis genibus constituto. 
(100) Cum vero missas celebraverint, alta voce proclament quod omnes excommunicati ecclesiam exeant donec missa fuerit celebrata, qui si exire noluerint, sacerdos non celebret, aut eos ejici procuret per invocationem brachii secularis. 
(101) Sacerdotes autem saltem in mense semel in facie ecclesiarum suarum publice excommunicent et excommunicatos denuncient omnes qui directe vel indirecte, clam, palam, publice vel occulte impediunt et perturb ant jurisdictionem curie Cameracensis, minas ei inferendo, inhibendo, precipiendo, bona capiendo, et personas litigancium parentum, fratrum, consanguinerorum, et amicorum, aut alias vexando et dampnificando, fictis et quesitis fraudulenter falsis occasionibus quoquomodo intimantes eidem, quod nisi resipuerint nos contra eos nominatim ad excommunicationum et aggravationum et interdicti sententias et subtractione ecclesiasticorum sacramentorum procedere nullatenus omittemus. 
(102) Item quod eodem modo excommunicent et excommunicatos denuncient omnes illos et singulos, cujuscumque sint conditionis, dignitatis et status, qui conspirationes faciunt contra suos prelatos et presbyteros et eorum libertates et jura, verbo vel facto, publice vel occulte. 
(103) Item statuimus quod ubicumque portitores litterarum curie Cameracensis aut etiam litteras ipse et insuper ubicumque clerici tam beneficiati quam non beneficiati, et ubicumque bona ecclesiastica et clericorum beneifciatorum violenter capiuntur et detinentur, et ubi captores moram traxerint, omnino cessetur a divinis, nec sine nostra aut officialis nostri Cameracensis licentia, organa resumantur ibidem. 
(104) [57] Quicumque pro eo quod in reges principes, barones, nobiles, ballivos vel quoslibet ministros eorum aut quoscumque alios excommunicationis, suspensionis seu interdicti sententia fuerit promulgata, licentiam alicui dederint occidendi, capiendi seu alias in personis aut bonis suis vel suorum gravandi eos, qui tales sententias protulerunt, sive quorum sunt occasione prolatae vel easdem sententias observantes seu taliter excommunicatis communicare volentes, nisi licentiam ipsam re integra revocaverint vel si ad bonorum captionem occasione ipsius licentiae processum sit, nisi bona ipsa fuerint infra octo dierum spatium restituta aut satisfactio pro ipsis impensa, in excommunicationis sententiam incidant ipso facto. 
Eadem quoque sint sententia innodati omnes, qui ausi fuerint praedicta licentia data uti vel aliquid praemissorum, ad quae committenda licentiam dari prohibuimus, alias committere per se ipsos. 
Qui autem in eadem sententia permanserint duorum mensium spatio, extunc ab ea non possint nisi per sedem apostolicam absolutionis beneficium obtinere.
(105) Item precipimus omnibus subditis nostris, ne aliquam faciant citationem contra aliqua de mandatis curie Cameracensis, nisi per competentem terminum, ante dies citationum vel prius, secundum quod distantia locorum requiret. 
(106) Item statuimus quod ubicumque publice per dominos temporales, ballivos, prepositos, servientes aut laicales justicias eorumdem proclamantur et edicantur expresse banna, precepta, seu fiunt inhibitiones, contra jurisdictionem curie Cameracensis et possessionem jurisdictionis ejusdem cessetur a divinis. 
(107) Item si presbyteri pro executionibus mandatorum nostrorum aut curie nostre Cameracensis vel pro observatione seu executione presentium statutorum aut retentione seu defensione jurium suorum parrochialium sic a laicis nimis impetantur vel factis, quod justo metu qui potest in constantem virum cadere perterriti in propriis parrochiis morari non audeant propter serviciam eorumdem, volumus ut apud Cameracum causa studiorum et securitatis premissis durantibus moram faciant ut scolares ubi si alias non habeant unde vivant, si in premissis, nec culpa nec dolus, processerit ab eisdem, per nos et locorum archidiaconos de vite necessariis providebitur competenter. 
(108) De obsequiis mortuorum. 
[58] Sacerdotes auditu obitu parrochianorum suorum, statim absolvant eos cum psalmo De profundis et collecta. 
Postmodum dicant vigilias et alia que defunctis debentur.
(109) [59] Corpora defunctorum de nocte non custodiantur in domibus, sed ad ecclesiam deferantur, omnibus exclusis, ostia reclaudantur.
(110) [60] Resignaciones curarum fiant in manibus episcopi et alias non valeant. 
(111) Item sacerdotes moneant subditos suos ut perfecte discant: Pater noster, Ave Maria, Credo in Deum, et saltern dicant bis in die, in mane scilicet et vespere, et injungant ista scientibus nomine penitentie, ut ea doceant ignorantes: Pater noster, Ave Maria, Credo in Deum, faciant in superliminaribus ecclesiarum suarum in grossa et distincta littera ut aperte legi possit et evidenter appendi. 
(112) De cymiteriis. 
Cymiteria munda et bene clausa teneantur. 
Inhibemus autem ne in ecclesiis et cymiteriis placita secularia teneantur, exerceantur ludi joculatorum et histrionum, forum rerum venalium, bannaque seu edicta justiciarum secularium proclamentur. 
(113) Interdicti in ecclesia dum predicatur ibidem interesse possunt, sed predicatione finita incontinenti recedant. 
(114) [61] Item precipimus quod presbyteri parrochianos suos qui tribus diebus dominicis continuis ab ecclesia sua se absentaverint sine licentia presbiteri et sine justa causa, interdicant et punire pena canonica non obmittant. 
(115) Presbyteri insuper singulis diebus dominicis et qualibet etiam feria secunda pro animabus ante missam cum clero et populo eisdem subjectis ecclesias suas in cymiteriis suis processionaliter circumeant dicendo: Miserere mei Deus et De profundis, cum omnibus consuetis. 
Si qui eciam in cymiteriis scienter edificaverint excommunicentur. 
(116) De questuariis. 
Questuarii non permittantur quoquomodo in ecclesiis vel extra in vicis et plateis predicare, vel eciam sua negocia exponere, nisi hoc ex nostrarum habeant beneficio litterarum, nec admittantur questuarii qui litteras deferunt a nostra forma communi concessa questuariis deviantes. 
(117) Ipsi autem presbyteri eorum exponant et promoveant negocia bona fide. 
(118) Presbyteri autem diligenter suis exponant subditis in facie ecclesiarum suarum constitucionem provincialem, per quam benefactoribus pauperum parrochiarum suarum, tam a domino Remensi archiepiscopo quam ab omnibus ejus suffraganeis, XL dies indulgentiarum conceduntur, qui dies faciunt summam quadringentorum et octoginta dierum. 
(119) Item sacerdotes frequenter instruant et diligenter de simbolo et articulis fidei subditos suos, et prohibeant eisdem subditis suis, ne diebus festivis sollempnibus nec ipsis presbyteris, nec aliis quibuscumque carrucas suas, seu equos et servientes ad operas accomodent. 
(120) [62] Item precipimus quod in crastino octavarum Pasche sollemniter celebrent anniversarium omnium confratrum ecclesie beate Marie Cameracensis, et nuntient populo dominica precedenti quod quicumque dicto anniversario intererit, si penitens fuerit, ei decem dies indulgencie concedimus.
(121) De falsariis. 
Inhibemus sacerdotibus et aliis ecclesiarum prelatis ne mandata executorum vel judicum a sede apostolica deputatorum nisi prius diligenter vi so autentico etiam de falsitate non suspecto aliquatenus exequantur, nec etiam exequantur aliqua mandata citando vel vocando in jus subditos nostros vel procedendo alias contra eos extra civitatem vel dyocesem Cameracensem, nisi in litteris domini pape, virtute quarum tales petuntur fieri, hanc clausulam non obstante tali constitlltione scilicet expresse viderint contineri. 
(122) De usurariis. 
Usurarii manifesti nec ad ecclesiastica sacramenta, nec ad sepulturam etiam admittantur si impenitentes moriantur. 
Si vero penituerint et de restitutione cymiterii judicio Ecclesie competenter admittantur, et ad ecclesiastica sacramenta et ecclesiasticam sepulturam. Alia etiam que in jure statuuntur contra manifestos usurarios observentur. 
(123) Item precipimus quod in monasteriis et prioratibus monachorum debitus personarum numerus observetur; et si hoc omissum fuerit presidentes ad quos pertinet, pena canonica puniemus. 
(124) Item statuimus quod nulla persona religiosa sola extra monasterium in curtibus commoretur. 
(125) Item precipimus ut subditi nostri presbyteri vel alii mandata officialis Remensis, sine placet officialis nostri Cameracensis vel nostro205, aut etiam ipsius consensu nullatenus exequantur. 
(126) Decani autem christianitatis in omnibus capitulis suis partem de statutis synodalibus legi faciant, et sic de capitulo in capitulum, donec omnia plene fuerint electa, et omnes presbyteri parrochiales, ad capitulum et vocaciones decanorum suorum, sub pena decem solidorum personal iter veniant. 
(127) Precipimus etiam quod capellani beneficiati ad capitulum generale decanorum quod ad Cineres nominatur compareant personaliter sub pena quinque solidorum, et intersint et pareant ordinationibus eorumdem. Omnibus autem qui devote predicationi interfuerint in dictis capitulis faciende XL dies indulgenciarum misericorditer relaxamus. 
(128) Item statuimus ut ubicumque maliciose vel violenter impeditur synodus in locis in quibus consuevit celebrari, cessetur a divinis et impedientes excommunicati sententia sint ligati. 
(129) Item precipimus quod clerici sive religiosi sive alii, foro et jurisdictioni, seu cohertioni dominorum temporalium nullatenus se supponant, in hiis specialiter que noscuntur ad forum ecclesiasticum pertinere; quod si secus fecerint, excommunicamus eosdem. 
(130) De obsequiis presbyterorum. 
Districte precipimus quod presbyteris et capellanis defunctis campane pulsentur sollempniter et divinum officium celebretur et nos omnibus vere penitentibus et confessis, qui dicto servicio et exequiis intererunt eorumdem, XX dies indulgencie elargimur. 
(131) [63] Item precipimus presbyteris parrochialibus et capellanis, quatinus divinis serviciis in eorum ecclesiis et capellaniis vel eorum vices gerentibus sub pena suspensionis quatenus, missis et horis competentibus in ipsorum ecclesiis celebratis, earum claudantur ostia, nec aperiantur nisi ex inevitabili causa ea oportuerit aperire. 
(132) Item statuimus quod ubicumque obsidentur ecclesie vel cimiteria, adversus eos qui ibidem refugii causa confugerint, ita quod non possint accessus haberi pro defendendis vite necessariis ad eosdem, moneant per locorum presbyteros obsessores ut recedant et ab obsessione desistant, alioquin cessetur a divinis. 
(133) Item cum plures plura bona ad diversas pecuniarum summas ex testamentis fidelium datas, concessas et legatas, ad opus capellaniarum seu beneficiorum ecclesiasticorum instituendorum et emolumenta que provenerint ex istis sibi retinere presumpserint et presumant, precipimus quod presbyteri tales et eorum nomina diligenter inquirant, et ea suis decanis nominent et revelent. 
Decani vero auctoritate nostra tales per censuram ecclesiasticam si necesse fuerit ad restitutionem omnium predictorum, ut in usus ad quod deputati et ordinati sunt convertantur. 
(134) Item precipimus quod presbyteri et capellani in ecclesiis et capellaniis suis continue personaliter resideant, spacio duorum mensium, tam pro diebus continuis quam interpolatis numerando, pro absencia a dictis ecclesiis et capellaniis eis dumtaxat indulto, alioquin foranei censeantur. 
(135) De consuetudine decimarum. 
[64] Item de consuetudine dyocesis Cameracensis hactenus tenta et observata, decime lanarum seu vellerum, arietum et ovium presbyteris parochialibus in quorum parochiis arietes et oves hyemali tempore usque ad vigiliam Purificationis et in ipsa moram fecerint, solvi debeant et hactenus sint persolute, ad obviandum quorumdam fraudibus et malitiis in hac parte quandoque dolosa cupiditate repertis, sub pena suspensionis et excommunicationis districte precipimus et jubemus dictam consuetudinem absque omni fraude firmiter et fideliter observari. 
Eos autem quos per fraudem quocumque colore quesito vel querendo, contravenire vel facere in damnum alterius reperimus, ad restitutionem lucri quod ex hujusmodi fraude perceperint, necnon damnorum predictorum et ad prestandum super hoc emendam proculdubio compellemus. 
(136) [65] Insuper omnes gratias et litteras generales non perpetuas alias quam a nobis auctoritate pontificali in dyocesi Cameracensi datas et concessas in his scriptis revocamus.
(137) Item precipimus sub pena XX solidorum turonensium ut omnes decani christianitatis et presbyteri parrochiales presentia statuta habeant infra instantem Nativitatem Domini, quibus eos ex toto uti volumus et mandamus, statutis antiquis penes eos, sine tamen usu aliquo, reservatis. 
(138) Nos enim omnes suspensionis et excommunicationis et interdicti sententias contentas in antiquis statutis, alias ab hiis que in statutis presentibus continentur totaliter revocamus. 
(139) Casus episcopo reservati. 
Omnes excommunicationes tam a sede apostolica quam a canone latas, exceptis inferius nominatis et expressis. 
[66] Item peccata contra naturam in viris, ultra quatuor decimum annum, excepta manuali pollutione.
Item homicidia.
Incendia.
Simoniam.
Heresim.
Apostasiam.
Sacrilegium ultra viginti solidos.
Incestum cum patre vel matre, filia, sorore, nepte, consobrina.
Injectiones manuum violentes in parentes, et ex deliberatione provenientes.
Sortilegia in sacramentis.
Oppressiones puerorum voluntarias et procuratas.
Perjura solemnia.
Fidei fractiones solemnes.
Votorum solemnium transgressiones.
Maleficia impedientia coitum.
Procurationes sterilitatum, vel abortivorum, propinationes veneni.
Casum illorum qui falsificant litteras vel abutuntur eisdem.
Item omnia alia peccata istis graviora. 
(140) Isti sunt casus pro penitentiariis reservati, videlicet peccata contra naturam in omni etate a mulieribus perpetrata, et in viris infra quatuor decimum annum. Pollutiones manuum in omni etate. Perjuria et fidei fractiones non sollempnes, votorum non sollempnium transgressores. Item injectiones manuum in parentes, ubi non fuit gravis lesio vel deliberatio. Sortilegia hiis exceptis que fiunt in sacramentis. Item injectiones manuum parvulorum in clericum usque ad decimum annum. Item oppressiones parvulorum non voluntarias sed casuales. Item clandestinas nupcias. 
Item incestus, excepto patre, matre, filio, filia, fratre, sorore, amita, matertera, nepte, consobrina. 
Item omnia adulteria, hoc salvo quod si dicte clandestine nupcie, incestus et adulteria per duos testes aut plures, qui hiis interfuerint aut alias per communem famam vel infamiam probari possint, prius super hiis ecclesia vel nostram jurisdictionem exercentibus satisfaciant. Item injectiones manuum mulierum in clericum vel sacerdotem ubi non est enormis lesio, que tamen si probari possint, ut predictum est, prius et leso et ecclesie satisfiat. Item sacrilegia usque XL solidos, ita tamen quod debita fiat restitucio de eisdem. Item omnia peccata in quibus curati habent potestatem. 
(141) Isti sunt casus presbyteris parrochialibus concessi. 
Inordinatus concubitus cum mulieribus. 
[67] Item mollicies.
Peccata contra naturam in puerili etate usque ad XII annum.
Adulteria ex una parte provenientia.
Damnificationes et furta dummodo fiat restitutio, quam cito facultas se obtulerit.
Sacrilegium usque ad V solidos, dummodo fiat restitutio.
Levis injectio manuum in parentes.
Sortilegia in rebus minimis, communibus in quibus non est horror nec turpitudo.
Perjuria privata, pro minimo, in quibus nullus leditur vel damnificatur.
Aborsus non procuratus, sed casualis.
(142) Item quia ad civitatem et ecclesiam cathedralem consueverunt de tota dyocesi remitti penitentes pro casibus reservatis consuevit dominus episcopus plene committere potestatem absolvendi in casibus reservatis, et dispensandi in illis in quibus potest dispensare auctoritate ordinaria, seu commutandi vota, aliquibus discretis canonicis sue ecclesie cathedralis, qui precipue eo absente possunt expedire et absolvere penitentes. 
(143) Perlectis vestris litteris circa absolucionem excommunicatorum, vos in eis dubitare perspeximus que esset modica vel levis injuria circa quam loquitur sic decretalis, absolvendi contulimus potestatem, ad quod cum juris pocius quam facti sit questio vobis prout possumus, respondemus, illam talem levem vel modicam injuriam intelligentes, que modica percussione vel impulsione pugni, palme vel manus, pedis vel lapidis, aut baculi contracta est. 
Ad levem vero mutilatio membri, fractio dentis, decapillatio non modica vel effusio sanguinis non procedit, nec tamen si levissimo ictu, vel unguis percussione sanguis exierit transire in atrocem injuriam profitemur, nec propter hoc sit ab absolutione talium abstinendum. 
Cum non solum ipsum factum verum etiam facti qualitas percutiendi ac injuriandi, modus hoc diligentius attendatur et ex ipsis locis circumstanciis, videlicet et persone que sit levis vel modica, gravis vel enormis injuria manifestius cognoscatur, loco quidem ut si in foro injecerit, vel coram judice, vel rege, vel prelato, vel in ecclesia vel coram multis, vel in aliquo loco publico alicui injuria inferatur persone, veluti si magister, judex vel magistratus, dominus vel prelatus, pater aut patronus, vel aliquis dignitate constitutus ab inferiori, vel humili contra juris normam injuriam paciatur, per hoc quidem que graves injurie, que leves, vel modice, sint ipso facto cognoscitur. 
Sane quia natura negocii non patitur ut ad plenum omnia referantur in judicium talium an sit modica vel enormis injuria vestro duximus arbitrio committendum, sic tamen nostram potestatem temperetis, ut pocius citra metas hujusmodi quam ultra procedatis, ne de absolutione confisi de facili in atroces prorumpant percussiones, vel injuriam vel sententiam canonis periculosius contempnentes excommunicationem citius prolabantur.