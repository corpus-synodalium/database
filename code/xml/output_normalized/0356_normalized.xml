<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Canterbury</title>
                <recordID>0356</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1342-10-25</origDate>
                <dateNotes/>
                <origPlace>London</origPlace>
                <diocese>London</diocese>
                <province>Canterbury</province>
                <country>England</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Provincial</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 356</p>
                <p>Year: 1342</p>
                <p>Month: 10</p>
                <p>Day: 25</p>
                <p>Circa: None</p>
                <p>DatingNotes: None</p>
                <p>Place: London</p>
                <p>Diocese: London</p>
                <p>Province: Canterbury</p>
                <p>CountryModern: England</p>
                <p>Latitude: 51.507222</p>
                <p>Longitude: -0.1275</p>
                <p>PlaceNotes: None</p>
                <p>Classification: Provincial</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Records of Convocation, vol. 3: Canterbury, pp203-219</p>
                <p>EditionOther: Mansi 25, col 1168-1184; Wilkins II, 702-709</p>
                <p>SourceNotes: None</p>
                <p>TranscriptionNotes: None</p>
                <p>BaseText: ['Library Scan', 'Hard Copy Scan']</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Constituciones prouinciales Domini Iohannis de Stratford, Cantuariensis archiepiscopi, in concilio suo generali Londoniis celebrato, edite et publicate uicesimo quinto die mensis Octobris anno Domini MCCCXLII et translacionis sue nono, indiccione nona, in presencia comprouincialium episcoporum, uidelicet Dominorum Radulphi Londoniensis, Rogeri Couentri et Lichfieldensis, Iohannis Exoniensis, Roberti Sarisburiensis, Roberti Cicestrensis, Thome Herefordensis,[1] Radulphi Bathonensis,[2] Simonis Eliensis, Thome Lincolniensis,[3] Wulstani Wigomensis, Dauid Bangorensis,[4] episcoporum et procuratorum ceterorum episcoporum absentium sufficienter comparentium tunc ibidem.[5]</p>
                    <p>Prohemium</p>
                    <p>Sponsam Christi sacrosanctam ecclesiam, priuilegio libertatis celitus decoratam, quorundam ambiciones illicite sepius infestarunt; unde sancte Romane ecclesie summi pontifices ac principes seculares et specialiter reges Anglie catholici et illustres, intra memoriam reuoluentes quot plagis Aegiptii fuere percussi, eo quod populum Dei filios Isrel, tipum gerentes ministrorum altaris, seruituti indebite subiicere presumpserunt; quodque oppressiones et grauamina, quibus in Anglia libertas ecclesiastica depressa extitit et calcata, oppressionum auctoribus non profuerunt: sed ipsis inde potius non modicum prodiit sue salutis periculum et notorium detrimentum: Ecclesiam Anglicanam quamplurimus libertatum, priuilegiorum[6] et immunitatum prerogatiuis salubriter dotare curauerunt.</p>
                    <p>Quia tamen ab adolescencia flexibilis ad malum humana sensualitas adeo morum subuersionem in clero et in populo suscitauit, quod non sufficiunt prouisa remedia, ut cohibeant noxios appetitus, et iura ecclesie Dei sancte ac libertatis illius conseruent illesa, nos Iohannes, permissione diuina Cantuariensis archiepiscopus, totius Anglie primas et apostolice sedis legatus, inuocata Spiritus Sancti gracia, utile fore preuidimus auctoritate presentis concilii, de fratrum et suffraganeorum coepiscoporum nostre Cantuariensis prouincie consilio et assensu, certa[7] remedia peruersis apponenda conatibus, ad vicia extirpanda ac deformata in ecclesia, clero et populo reformanda, utiliter ordinare in ipsa nostra Cantuariensi prouincia, futuris temporibus obseruanda.</p>
                </div>
                <div>
                    <head>Capitulum 1</head>
                    <p>De pace ecclesie et regni Anglie conseruanda[8]</p>
                    <p>Superno Dei munere informatus illustris[9] rex Anglie[10] Edwardus, pacem Anglicane Ecclesie atque regni cupiens firmiter obseruari, nos et ceteros coepiscopos dicti regni olim literis suis rogauit, ut communes malefactores regni[11] et pacis sancte ecclesie atque sue turbatores664 et uiolatores, felones necnon felonum[12] manutentores, conspiratores, falsi iuratores in assisis et iuratis, coram iusticiariis666 regiis scienter peierantes, falsarum querelarum assumptores, manutentores[13] et fautores earum, per quos [per]turbacionem et uiolacionem pacis, libertatis ac iurium[14] ecclesie atque regni in ipso regno non ambigitur procurari, in singulis diocesibus ecclesiastica[15] compescantur censura, ipsos desiderans pro suis grauibus in his excessibus maioris excommunicacionis sentencia innodari, seu excommunicatos publice denunciari.</p>
                    <p>Unde nos pie mentis dicti regis imitacione laudabili excitati, audaciam perfidorum huiusmodi compescere cupientes, omnes malefactores predictos taliter in posterum in Cantuariensi prouincia delinquentes scienter, presentis auctoritate concilii maioris excommunicacionis sentenciam uolumus et pronunciamus incurrere ipso facto.</p>
                    <p>Quorum absolucionem locorum ordinariis, seu sedibus ecclesiarum cathedralium uacantibus, his qui iurisdiccionem episcopalem exercebunt ibidem, preterquam in mortis articulo, reseruamus.</p>
                    <p>Ceterum ut huiusmodi delinquentium facinora eo amplius euitentur, quo ipsi delinquentes excommunicati solemnius fuerint denunciati, hoc sacro prouinciali concilio approbante, precipimus quod omnes et singuli malefactores predicti in singulis cathedralibus, collegiis[16] et parochialibus ecclesiis nostre prouincie antedicte prima Dominica Quadragesime ac in festo Corporis Christi aliisque [duobus][17] diebus festiuis et solemnibus annuatim excommunicati publice nuntientur in genere, cum intimacione reseruacionis absolucionis predicte.</p>
                </div>
                <div>
                    <head>Capitulum 2</head>
                    <p>De habitu et honestate clericorum[18]</p>
                    <p>Exterior habitus mores et condiciones intrinsecas personarum frequenter ostendit, et licet clericorum gestus exemplum esse debeat, et informacio laicorum, tamen clericorum abusus, qui plus solito inualuit his diebus, in tonsuris, uestibus et ornamentis equorum, ac aliis, abominabile scandalum in populo generauit, dum ecclesiasticas dignitates, personatus, prebendas honorabiles et curata beneficia obtinentes, in sacris eciam ordinibus constituti, coronam (que regni celestis et perfeccionis est indicium) deferre contemnunt, et crinium extensorum quasi ad scapulas utentes discrimine, uelut effeminati, militari potius quam clericali habitu induti superiori, siue breui seu stricto, notabiliter tamen etexcessiue latis, uel longis manicis cubitos non tegentibus, seu pendulis, crinibus cum furrura uel sandalo reuolutis et (ut uulgariter dicitur) reuersatis, et caputiis cum tipettis mire longitudinis, barbisque prolixis incedere, ac suis digitis annulos indifferenter portare[19] publice, ac zonis stipatis preciosis mire magnitudinis supercingi,[21] et bursis cum imaginibus uariis sculptis, amellatis et deauratis, ad ipsas patenter cum cultellis, ad modum gladiorum pendentibus, caligis eciam rubeis scaccatis et uiridibus, sotularibusque rostratis et incisis multimode, ac croperiis ad sellas, et comibus ad colla pendentibus, epitogiis aut clochis furratis, uti patenter ad oram, contra sancciones canonicas temere non uerentur, adeo quod a laicis vix aut nulla patet distinccio clericorum; unde professionis et ordinis suorum prerogatiua suis reddunt demeritis se indignos.</p>
                    <p>Nos igitur huiusmodi erroribus, [pro][22] quibus, ut plurimi clericorum gestus, tam in magistrorum et scholarium uniuersitatibus nostre prouincie dehonestantur, quam extra obuiare uolentes,[23] hoc sacro approbante concilio statuimus et precipimus, quod quicunque ecclesiastica obtinentes beneficia nostre prouincie in ordinibus sacris potissime constituti, uestes et tonsuram clericales deferant suo statui competentes.</p>
                    <p>Si qui autem clerici nostre prouincie publice incedentes in ea ueste superiori breui uel stricta notabiliter, aut ea cum longis uel latis excessiue manicis cubitos circumquaque non tegentibus sed pendulis,[24] crinibus intonsis, barbisue prolixis, aut annulis suis utantur digitis publice; alii, quam quibus racione dignitatis et honoris hoc congruit, seu in premissis, uel aliquibus premissorum superius expressatis, excesserint, nisi infra sex mensium spatium a tempore commissi excessus huiusmodi moniti se correxerint, et effectualiter dictos dimittant excessus, ecclesiastica habentes beneficia, post predictorum lapsum sex mensium, ipso facto ab officio suspensionem incurrant, in qua, si per tres menses perstiterint, suis extunc beneficiis, nulla requisita monicione alia, sint ipso iure suspensi; nec extunc per suos diocesanos, quibus eorum absolucionem presentis auctoritate concilii reseruamus, prius ab huiusmodi sententiis non absoluantur, quam quintam partem prouentuum unius anni suorum beneficiorum eclesiasticorum persoluant per diocesanos eorum, in quorum diocesibus huiusmodi beneficia obtinent, pauperibus in locis beneficiorum ipsorum degentibus, infra tres menses postea fideliter eroganda.</p>
                    <p>Et si suspensionibus durantibus huiusmodi,[26] diuinis seu administracioni dictorum beneficiorum se ingesserint, uel immiscuerint, sicut prius, extunc dictis beneficiis sint eo ipso priuati.</p>
                    <p>Non beneficiati uero clerici publice et communiter pro clericis se gerentes, si in his excesserint, nisi moniti infra sex mensium spatium se correxerint cum effectu, eo ipso sint inhabiles per quatuor menses ad ecclesiasticum beneficium obtinendum.</p>
                    <p>Et preter hec in uniuersitatibus predictis, studio literarum uacantes, et pro clericis se gerentes, si se a premissis effectualiter non abstineant, ad quoscunque gradus scholasticos et honores in ipsis uniuersitatibus ipso facto[27] reddantur inhabiles, donec suis moribus atque gestu maturitatem exhibeant honestis scholaribus competentem, saluis penis aliis editis contra huiusmodi delinquentes.</p>
                    <p>Presenti tamen constitucione nolumus prohibere, quin clerici apertis et patentibus supertunicis, alias mensalibus nuncupatis, cum manicis competentibus locis et temporibus opportunis, ac eciam itinerantes pro eo dumtaxat tempore, quo per patriam iter faciunt, breues et strictas uestes sibi assumere, et illis uti ualeant, prout eis uidebitur expedire; uerum eciam cum fronte libera ceteros redarguere nequeant episcopi, si seipsos et domesticos proprios non corrigant in hac parte; statuimus quod episcopi nostre prouincie honestatem in tonsuris, uestibus et ceteris supradictis obseruent, et a suis clericis commensalibus faciant obseruari.</p>
                    <p>Ad hec, quia parum ualeret iura condere, nisi essent, qui ea execucioni debite demandarent, dicti precipimus auctoritate concilii ut locorum ordinarii, quibus de subditorum excessibus spectat inquirere, in locis sue iurisdiccioni subiectis, per se uel alios super his annuatim inquirant, et contra reos in hac parte constitucionem presentem obseruent, et diligenti cautela faciant obseruari.</p>
                </div>
                <div>
                    <head>Capitulum 3</head>
                    <p>De dimissionibus beneficiorum ecclesiasticorum adfirmam[28]</p>
                    <p>Licet bone memorie Otho et Othobonus, quondam apostolice sedis in Anglia legati, suis prohibere constitucionibus curauissent, ne ecclesie [laicis uel][29] clericis ultra quinquennium tradantur ad firmam,[30] quidam tamen, excogitato fraudis machinamento, nouiter contra eas, ac eciam constituciones alias, suas ecclesias laicis, et quandoque mulieribus aut clericis, eciam non obtenta diocesanorum licencia, dimittunt ad firmam, et ut figmentis fucata ueritas obumbretur, in instrumentis super tradicione huiusmodi ecclesiarum, laicis ad firmam confectis, nomen clerici cum nomine laici contrahentis inseri faciunt, licet clericus nominaliter adiectus contrahens non existat; prefati uero laici, pretextu firmarum huiusmodi, in ecclesiarum sic dimissarum mansionibus et domibus, cum uxoribus, pueris et familia morantur, tabernas in eis publicas683 facientes, et inhonesta alia exercentes, unde scandala pullulant, et parochianorum deuocio subtrahitur, ac ecclesiis huiusmodi circa iura sua plurimum derogatur.</p>
                    <p>Quapropter, hoc prouinciali concilio approbante, constitucionibus adiiciendo predictis, statuimus quod quotiescunque ecclesiasticum beneficium nostre prouincie clerico et laico ad firmam extunc dimissum fuerit, uel in instrumentis super firmarum huiusmodi dimissione confectis, nomen laici cum clerici nomine amodo inseratur, ut clericus fingatur firmarius cum non sit, seu si laici fructus, prouentus et reditus dimissorum beneficiorum ad firmam suo nomine colligant, et eos directe in usus suos conuertant, huiusmodi contractus non teneant, nec ex eis aliquis alteri obligetur, sed sic extunc684 beneficia huiusmodi tradentes et recipientes ad firmam, tertie partis prouentuum beneficii sic dimissi, uel estimacionis ipsius, si ambo sint soluendo communiter; aut tradentem tantum, si soluendo recipiens non existat, fabrice ecclesie Cathedralis loci soluende pena plecti uolumus, apposicione nominis clerici non obstante.</p>
                    <p>Et quia religiosi, et alii [clerici][31] ecclesiastica beneficia nostre prouincie in proprios usus tenentes, se constitucionibus predictis asserunt non ligari, presentis concilii approbacione statuimus, quod si ipsi beneficia huiusmodi, ecclesias, uel suas, quas uirtute appropriacionum huiusmodi in eis decimarum et prouentuum percipiunt porciones ad firmam tradiderint clericis, non obtenta diocesanorum licencia, uel laicis quouismodo, uel aliis qualitercunque contra presentis aut dictarum constitucionum tenorem excesserint, pena predicta decetero percellantur.</p>
                </div>
                <div>
                    <head>Capitulum 4</head>
                    <p>De decimis et oblacionibus[32]</p>
                    <p>Erroris damnabilis deuio excecati suarum animarum excidia non deuitant, dum frugum suarum decimam garbam soluentes pro labore metentibus, ea minime computata non absque errore calculi pro decima undecimam soluunt garbam, contendentes se mercenariis de frugibus[32] non decimatis posse pro autumnali labore potissime ante decimacionem soluere mercedem, Ueteris et Noui Testamenti imperium contemnentes.[33]</p>
                    <p>Quorundam eciam laicorum supersticiosa malicia nouiter adinuenit, quod cum garbas aliquas decimales, non tamen signatas, pro decimis in suis terris dimittunt, in seruientes uirorum ecclesiasticorum garbas, aut res alias pro decimis sic dimissis, nomine decime abducentes et asportantes, ut in sceleratos exclamant, eosque arrestari uel attachiari faciunt sicut fures, ac ipsos et eorum dominos propter asportacionem et abduccionem decimarum huiusmodi infestant, et multipliciter inquietant.[34]</p>
                    <p>Ipsorum eciam alii, pro eo quod garbarum et feni, seu rerum aliarum decime per solum ducuntur eorum, uiros ecclesiasticos et eorum ministros in foro seculari implacitant, et grauibus fatigant laboribus et expensis.</p>
                    <p>Alii preterea uias et itinera in predia, et a prediis, per que decimas oportet, seu ipse consueuerunt abduci, difficilia et per longos circuitus remota exhibent, et per ea tantum decimas ducentes sinunt transire, seu duci uehicula difficulter, contra ecclesiasticam libertatem.</p>
                    <p>Quidam insuper[35] garbas expositas et signatas pro decima non permittunt a suis terris abduci, quamdiu in illis quicquam de bladis remanet eorundem, sed ipsas scienter tolerant a suis et aliorum animalibus conteri et consumi, ac circa decimarum prestacionem, colleccionem et abduccionem earum impedimenta multimoda inferunt, et inferri faciunt ac procurant in libertatum ac iurium ecclesiasticorum uiolacionem et preiudicium manifestum, suarumque graue dispendium[36] animarum.</p>
                    <p>Nos igitur peruersorum huiusmodi conatibus et ausibus damnabilibus salutari remedio cupientes occurrere, omnes et singulos exnunc in premissis, uel eorum aliquo in nostra prouincia excedentes, ac illicita supradicta, uel eorum aliquod fieri mandantes, seu eciam procurantes, nomineue suo facta, rata et accepta habentes, quorum nefandis machinacionibus, iuribus seu iuri uel consuetudini approbate, ac libertati ecclesiastice quicquam subtrahitur, seu aliquid iniurie, damni, uel molestie infertur contra ecclesiasticam libertatem, presentis deliberacione concilii pronunciamus uinculo maioris excommunicacionis inuolui, eorumque absolucionem diocesanis locorum, preterquam in mortis articulo, specialiter reseruamus.</p>
                </div>
                <div>
                    <head>Capitulum 5</head>
                    <p>De silua cedua decimanda[36]</p>
                    <p>Quamquam exsoluentibus bene decimas Deus frugum omnium abundanciam, et possessionum promiserit ubertatem, tamen dolentes referimus, quod nonnulli nostre prouincie contra Testamenti Ueteris ac Noui doctrinam,[37] de siluis suis ceduis et lignis arborum ceduarum excisis in eis, circa que minus quam circa fructus agrorum impendunt laboris, decimas Deo et ecclesiis, quibus debentur notorie, propter hoc quod ipsas in preteritum non dederunt, soluere contradicunt, quod estimant idcirco licere, quia legem moris de longa inualuisse consuetudine arbitrantur, in dubium eciam reuocantes, que silua cedua sit dicenda.</p>
                    <p>Nos igitur aduertentes, quod si sua porcione sit ecclesia defraudata diutine, crimen propterea non minuitur, sed augetur; ac fames et penuria, omniumque rerum egestas opprimunt huiusmodi bene decimas non soluentes, huiusmodi declaramus prouisione concilii siluam ceduam illam fore, que cuiuscunque existens generis arborum in hoc habetur, ut cederetur, et que eciam excisa rursus ex stirpibus et radicibus renascatur, ac ex ea decimam utpote realem et predialem baptismalibus uel matricibus ecclesiis persoluendam, nec per siluarum possessores huiusmodi ad prestacionem decimarum lignorum ipsorum excisorum in eis, sicut feni, et bladorum omnium, cum censura ecclesiastica fore canonice compellendos.</p>
                </div>
                <div>
                    <head>Capitulum 6</head>
                    <p>De oblacionibus per laicos occupatis[38]</p>
                    <p>Immoderate temeritatis presumpcio, dum non solum alienum concupiscit indebite, sed manum extendit impudenter[39] ad uetita, iudicii racionem subuertit et diuinam uindictam uehementius prouocat, quo ausu sacrilego, a laicis irreuerenter ecclesiasticis deputata usibus contrectantur.</p>
                    <p>In multis autem partibus nostre prouincie consuetudo, quin uerius iam excreuit pessima corruptela, dum oblaciones facte in ecclesiis, capellis, aut in cuiusuis earum porticu uel coemeteriis, ad altaria, cruces, imagines seu reliquias existentes in eis, per laicos occupantur illicite, ac in usus uarios suo arbitrio conuertuntur; quamuis prohibicione Ueteris Legis, panes oblatos filiis Isrel, nisi Aaron et filiis eius comedere non liceret;[40] et longe amplius in ecclesia, quam Spiritus Sancti gracia, non sub legis umbra coruscat lucidius, diuinoue intuitu in locis predictis oblata, laici non contingent.</p>
                    <p>Unde, presentis deliberacione concilii quoscunque laicos oblaciones in ecclesiis uel capellis[41] aut cuiuis earum porticu, uel coemeteriis, seu quocunque alio loco, diuino intuitu in nostra prouincia factas seu faciendas, occupantes, auferentes, seu disponentes quouismodo de ipsis, pretextu eciam cuiusuis operis, consuetudinis, alioue colore, nisi de consensu ecclesiasticarum personarum, ad quas oblacionum huiusmodi percepcio pertinet, et ex causa sufficienti et legitima, per episcopum loci primitus approbanda, eo ipso maioris excommunicacionis sententie decernimus subiacere.</p>
                </div>
                <div>
                    <head>Capitulum 7</head>
                    <p>De debitis intestatorum soluendis[42]</p>
                    <p>Statutum bone[43] memorie Bonifacii, quondam Cantuariensis archiepiscopi, predecessoris nostri, circa bona intestatorum et ascriptorum, aliorumque seruilis condicionis hominum ultimas uoluntates, quod incipit, Ceterum contingit[44] interdum etc.[45] a multis in dubium reuocatum nouiter recensentes, quibusdam ad illud additis, et aliis ab eo subtractis, sub uerbis inffascriptis decernimus sic in posterum firmiter obseruandum:</p>
                    <p>Ceterum contingit interdum, quod laicis aut clericis diuino iudicio decedentibus intestatis, domini feudorum non permittunt debita defunctorum solui de bonis mobilibus eorundem, nec in usus uxorum suarum, liberorum suorum, et parentum, uel alias pro disposicione ordinariorum bona predicta[46] pro ea porcione, que secundum consuetudinem[47] patrie defunctos contingit, permittunt distribui pro eisdem.</p>
                    <p>Alii siquidem ascriptorum et aliorum seruilis condicionis hominum, necnon[48] solutarum et coniugatarum mulierum, et suarum propriarum uxorum, uel eciam aliorum impediunt, uel impediri procurant faccionem liberam testamenti, et ipsius execuciones, et dictorum testantium uoluntatem ultimam, tam contra iura quam consuetudines Ecclesie Anglicane hactenus approbatas, in diuine maiestatis offensam, et lesionem iuris ecclesiastici euidentem.</p>
                    <p>Unde nos presentis deliberacione[49] concilii omnes et singulos in his, uel eorum aliquo decetero delinquentes, maioris excommunicacionis sentencia fore decernimus innodatos.</p>
                    <p>Testamentis insuper coram ordinariis locorum, ad quos pertinet, probatis et approbatis, huiusmodi testamentorum probacio et approbacio, nisi racione laicaiis feudi, si id in testamento aliquo legari contigerit, nullatenus a laicis requiratur.</p>
                    <p>Nec impediant clerici uel laici cuiusuis condicionis homines, seu impedire procurent, quominus testamenta et ultime uoluntates defunctorum procedant, et consequantur effectum in his, que legari possunt de consuetudine uel de iure.</p>
                    <p>Si qui uero contra hec scienter uenire presumpserint in futurum, sciant se presentis auctoritate concilii maioris excommunicacionis sentencia esse inuolutos; ac contra eos et alios in premissis nequiter excedentes, tamquam contra uiolatores et perturbatores ecclesiasticarum libertatum, gladium spiritualem decernimus exercendum.</p>
                    <p>Inhibemus eciam ne cuiquam executori testamenti cuiuscunque administrare permittatur de bonis alicuius testatoris, nisi prius fiat de dictis bonis fidele inuentarium, sumptibus funerariis, et circa confeccionem inuentarii huiusmodi apponendis, dumtaxat exceptis.</p>
                    <p>Inuentarium uero huiusmodi locorum ordinarius tradi uolumus infra tempus eorum arbitrio moderandum.</p>
                    <p>Et postquam coram ordinariis iuxta morem probatum fuerit testamentum, non committatur aliquibus in bonis huiusmodi execucio, seu administracio, nisi talibus quibus debitam administracionis sue possint,[50] et si oporteat, sufficienter caueant, ac fideliter promittant reddere racionem, cum super hoc per locorum ordinarios fuerint congrue requisiti.</p>
                    <p>Item statuimus presentis auctoritate concilii, ne aliqui religiosi cuiuscunque professionis existant, sint executores testamentorum, nisi hoc de ordinariorum uoluntate et licencia concedatur, et quod de porcione contingente defunctum ecclesia parochialis ius percipiat consuetum.</p>
                    <p>Statuimus preterea quod nullus executor aliquid sibi applicet uel appropriet de bonis defuncti, cuius testamentum exequitur titulo empcionis, uel aliter, nisi quod fuerit sibi a testatore donatum inter uiuos, uel in testamento suo seu ultima uoluntate relictum a defuncto, aut quod pro ipsius executoris labore ordinarii arbitrio fuerit ordinatum, uel si quod sibi fuerit debitum a defuncto, aut pro moderatis expensis, sub pena suspensionis ab ingressu ecclesie, quam contrafacientes incurrere uolumus ipso facto, cuius absolucionem non obtineant, donec applicata, uel appropriata sibi sic indebite restituerint, et ecclesie Cathedralis fabrice, cuius defunctus erat subditus, duplum sic appropriatorum uel applicatorum sibi ipsis soluerint de propriis suis bonis. Omnia uero et singula supradicta mandamus per singulas ecclesias nostre Cantuariensis prouincie bina uice annuatim solemniter publicari.</p>
                </div>
                <div>
                    <head>Capitulum 8</head>
                    <p>De testamentis et bonis testatorum et intestatorum[51]</p>
                    <p>Ita quorundam ecclesiasticorum iudicum nostre Cantuariensis prouincie, interiores oculos damnande ambicionis improbitas excecauit, quod executores testamentorum clericorum beneficiatorum et aliorum cuiuscunque condicionis hominum decedentium, de bonis ad huiusmodi testamenta spectantibus, iuxta testantium arbitrium, prout legalis et canonica sanxit auctoritas, disponere non permittant, sed sic testantium et ab intestato decedentium bona mobilia in suis iurisdiccionibus habentium, tempore mortis sue, que post solucionem debitorum, in pias causas de iure conuerti deberent, usurpant indebite sibi ipsis et creditoribus exclusis, ea quandoque distribuunt, sicut uolunt; que plurimi intuentes, dum egritudinibus fatigantur in ecclesiarum fraudem, seu damnum suorum creditorum, liberorum, et suarum uxorum, qui et que, tam de iure quam de consuetudine, certam quotam dictorum bonorum habere deberent, sua bona mobilia dum adhuc uiuunt, multoties alienant; et sic creditores et alii supradicti debitis sibi carent, non absque grauibus periculis animarum, propter que statuimus quod episcopi et alii inferiores ecclesiastici iudices nostre prouincie de bonis clericorum beneficiatorum quos testari posse constat de consuetudine regni Anglie, seu aliorum testantium quorumcunque preterquam in casibus expresse permissis, quouis quesito colore nullatenus se intromittant, sed executores testamentorum ipsorum libere permittant disponere de eisdem, necnon ab intestato decedentium, solutis debitis eorundem, bona que supererint, in pias causas, proximis decedentium consanguineis, seruitoribus et propinquis, seu aliis pro defunctorum animarum salute distribuant et conuertant, nihil inde sibi retento, nisi forsitan aliquid racionabile pro ipsorum ordinariorum labore fuerit retinendum, sub pena suspensionis ab ingressu ecclesie quam ecclesiasticos iudices facientes contrarium incurrere uolumus ipso facto, donec de premissis satisfecerint competenter.</p>
                </div>
                <div>
                    <head>Capitulum 9</head>
                    <p>De languidis in extremis sua bona in fraudem alienantibus et procurantibus[53]</p>
                    <p>Cordis dolore concutimur intuentes, quod in nostra prouincia malicia hominum excresecente, pessima corruptela nouiter inoleuit, dum ecclesiarum prelati et beneficiati clerici, aliique nonnulli laici, mortis uicine coniecturam uerisimilem obtinentes,[54] uniuersa bona sua, seu quotam eorum tam notabilem donare inter uiuos, seu aliter alienare presumunt, adeo quod nedum ecclesie, ad quarum, seu cancellorum, librorum uel ornamentorum earum reparacionem, dum uiuebant, fuerant obligati, suis excluduntur remediis, sed rex et creditores et alii, quibus sic alienantes efficaciter tenebantur, suis iuribus, uxoresque et liberi coniugatorum suis porcionibus, de consuetudine uel de iure ipsis debitis, irrecuperabiliter defraudantur; nonnullique assistentes languentibus in extremis, huiusmodi alienaciones fieri consuluerunt, et temere procurarunt, ipsosque languentes consiliis et suasionibus peruersis a uoluntate testandi nequiter auerterunt, ex quibus impediri testamenti liberam faccionem, et ecclesias et ceteros suradictos suo iure non ambigitur maliciose priuari. Unde presentis deliberacione[56] concilii, omnes et singulos in nostra prouinciadonantes, seu aleinantes taliter bona sua malicia siue fraude ac huiusmodi malitie siue fraudis conscios, recipientes sic alienata in eos et ad hoc dantes consilium, auxilium uel fauorem, maioris excommunicacionis sentenciam incurrere uolumus ipso facto.</p>
                    <p>Donantes insuper et sua bona in ipsa prouincia taliter alienantes, propter sui grauitatem excessus non obstante quacunque absolucione impensa a predicta sentencia, ecclesiastica careant sepultura.</p>
                    <p>Ceterum, ne probacionis fraudis uel malitie in hac parte difficultas prouisionem presentem reddat inutilem; quoties aliqui bona sua omnia inter uiuos quouis titulo alienant, seu de quantitate tam notabili quod appareat de residuo ecclesiis uel creditoribus aliis de suis debitis, uxoribus et liberis de suis porcionibus supradictis non posse satisfieri sicut decet, alienacio huiusmodi per maliciam siue fraudem eo ipso censeatur inualida, malitie siue fraudis probacione ulteriori minime requisita.</p>
                </div>
                <div>
                    <head>Capitulum 10</head>
                    <p>Ne in uigiliis mortuorum fiant inhonesta[57]</p>
                    <p>Quia sepe quod credebat coniectura prodesse, experimento inutile reperitur, idcirco quod tradidit obseruancia generalis opinione probabili, utile reputans, et postea tendit ad noxam, racionabilem immutacionem admittit; sane fidelium seruare deuocio consueuit, ut, obeuntibus hominibus uel mulieribus, ante corporum sepulturam, nocturne agerentur uigilie, in priuatis quandoque domibus, pro defunctis, ut illuc conuenientes, et uigilantes fideles, deuotis precibus Domino fusis, intercederent pro eisdem.</p>
                    <p>Inimici tamen latentis insidiis, quod salubriter custodiuit antiquitas, supersticioso errore, adeo in scurillitatem nequiter est conuersum, ut in uigiliis mortuorum huiusmodi, neglectis oracionibus, illuc conuenticule ineantur illicite atque feode; unde adulteria, fornicaciones et furta sequuntur, et alia perpetrantur casualiter multa mala.</p>
                    <p>Quia siquidem morbus iste quasi communis inualuit, eidem adhibendo medelam statuimus, quod in nostra prouincia, peractis a uiris ecclesiasticis mortuorum memoriis, nulli in priuatis domibus in quibus mortuorum corpora usque ad sepulturam requiescunt, frequenter decetero receptentur ad consuetas populares nocturnas uigilias peragendas, defunctorum amicis, propinquis et his, qui psalteria forsan dicere pro defunctis uoluerint, dumtaxat exceptis, sub pena excommunicacionis maioris, quam contra premissa uigiliam facientes huiusmodi et receptatores taliter uigilantium, non immerito poterunt formidare.</p>
                </div>
                <div>
                    <head>Capitulum 11</head>
                    <p>De celebrantibus matrimonia clandestina in ecclesiis, oratoriis uel capellis[58]</p>
                    <p>Humana concupiscencia, semper ad malum procliua, quod est prohibitum frequenter ardentius appetit quam quod licet; unde persone uarie, que propter consanguinitatem uel affinitatem seu alia impedimenta legitima, matrimonialiter adinuicem de iure nequeant copulari, multoties desiderant id de facto, ut sub matrimonii contecti uelamine possint camis operam perniciosam et illicitam liberius adimplere, qui sua scientes impedimenta nota fore in parochiis in quibus degent, quia parochiales presbyteros propter huiusmodi impedimenta notoria, seu famam impedimenti uehementem, ad solemnizandum matrimonium inter tales, paratos non inueniunt, ad loca remota et precipue ad ciuitates et municipia populosa, in quibus premissorum non habetur noticia, transferunt se ad tempus et illic quandoque, bannis publice non editis, nec horis nec temporibus opportunis, aliquoties in ecclesiis, aliquando in capellis seu oratoriis, matrimonia inter ipsos de facto solemnizari procurant, et ibidem morantes, seu ad partes proprias postea redeuntes, et adinuicem cohabitantes ut coniuges, quia locorum ordinarii et populares alii, pre timore uexacionum et sumptuum, ipsos super illicita copula nolunt aut non audent impetere, seu eorum denunciando crimina propalare, illicite remanent adinuicem copulati, in suarum interitum animaru.</p>
                    <p>Nos igitur, hoc tam frequens uitium extirpare uolentes, presentis auctoritate concilii statuimus quod exnunc matrimonia contrahentes, et ea inter se solemnizari facientes, huiusmodi impedimenta scientes, aut suspicionem habents uerisimilem eorundem, sacerdotesque solemnizacionem matrimoniorum prohibitorum huiusmodi, seu eciam licitorum, inter tamen alios quam suos parochianos in posterum facientes scienter, diocesanorum uel curatorum contrahentium super hoc licencia non obtenta, clandestina eciam matrimonia in ecclesiis, oratoriis uel capellis, solemnizari vi uel metu in posterum facientes, ac matrimoniorum predictorum huiusmodi solemnizacioni interessentes, conscii premissorum maioris excommunicacionis incurrant sentenciam ipso facto.</p>
                    <p>Et quod quater in annis singulis in genere excommunicati publice nuntientur, penisque aliis contra celebrantes matrimonia, bannis non editis, uel aliis clandestine statutis, a iure nihilominus arceantur.</p>
                    <p>Sane quia constitucio bone memorie Simonis [Mepham], quondam Cantuariensis archiepiscopi, predecessoris nostri proximi, que incipit Item quia ex contractibus, etc.[59] iuxta uerborum suorum corticem, opinione multorum in suo fme uidetur dubia seu obscura, ipsam constitucionem reddere pro futuro cupientes indubiam, eam sic intelligendam fore, hoc approbante concilio, declaramus, quod quiuis sacerdos, secularis uel regularis, qui solemnizacioni matrimonii extra parochialem ecclesiam uel capellam habentem iura parochialia sibi competencia ab antiquo, interesse presumpserit, penam[60] in ea latam subeat ipso facto.</p>
                </div>
                <div>
                    <head>Capitulum 12</head>
                    <p>De impedientibus iurisdiccionem ecclesiasticam[61]</p>
                    <p>Accidit nouitate peruersa, quod cum ecclesiarum prelati de morum disciplina, peccatis et excessibus subditorum nituntur inquirere, magnates et potestates alie seculares officia impedire molientes eorum, inhibent laicis ipsorum tenentibus aut natiuis, ne ad ordinariorum citaciones pro suorum criminum uel excessuum correccionibus canonice subeundis, quorum correccio et punicio ad ipsos ordinarios noscitur pertinere de consuetudine uel de iure, aut pro testamentorum insinuacionibus, approbacionibus, insinuacionibus aut calculis de bonis defunctorum administratis per eos, seu computis, et aliis testamentariis iuribus extra locum sui domicilii ueniant uel compareant coram eis, et ne in locis sui dominii per prelatos exerceantur premissa, impediunt et procurant nequiter[62] impediri sibique super his iurisdiccionem usurpant.</p>
                    <p>Alii preterea uiros ecclesiasticos, iurisdiccionem ecclesiasticam exercentes, et suis subditis, pro eorum culpis et excessibus, penitencias corporales, seu pecuniarias imponentes, ac ipsos facere cogentes easdem sicut ordinariis ipsis licet, aut pro penitentiis[63] corporalibus iuxta modum excessuum suorum impositis, redempciones pecuniarias, prout iuste poterunt, admittentes, de et super extorsionibus excessiuis indictant, sicque indicatos attachiant et incarcerant, ac super his in foro seculari eos sibi respondere compellunt; quibus mulctas[64] percuniarias ea occasione[65] in dicto foro seculari imponi procurant, et faciunt indebite pro libito uoluntatis.</p>
                    <p>Frequenter eciam multi cum turmis et strepitu ad iudicia concurrunt ecclesiastica, ac iudices litigantesque, seu habentes alia ibidem expedire, grauiter sic exterrent, quod ecclesiastica confunditur iurisdiccio et opprobriose officium prelatorum suspenditur et nequiter impeditur; ac in culpam facile homines corruentes, dum pena non reprimit[66] transgressores, impunitatem sibi penalem nutriunt, et antiqui hostis insidiis leuem aditum preparent et frequentem.</p>
                    <p>Alii siquidem multos pro eo, quod causas et negocia in foro ecclesiastico de iure uel consuetudine pertractanda ibidem contra aduersarios suos mouent, necnon aduocatos postulantes pro eis, et procuratores, aliosque ministros et ecclesiasticos iudices cognoscentes super his indictari, attachiari, carcerique mancipari, et alias in foro seculari multipliciter fatigari faciunt et procurant, suisque tenentibus et aliis ad forum ecclesiasticum pro causis seu negotiis in ipso de consuetudine uel de iure tractandis, recurrentibus, si non desistant et in foro seculari super his litigent, imponunt eis sepissime graues mulctas, ipsosque affligunt, et uexant iniuste multimodis laboribus et expensis.</p>
                    <p>Alii uero ipsos, iurisdiccionem suam in ciuitatibus uel locis aliis eis subditis debite exercere uolentes, et super his que spectant notorie ad eosdem, seu pro exercicio iurisdiccionis ecclesiastice mandata sua licita et canonica destinantes, execucionesque eorum debite faciendas impediunt, uel impediri procurant iniuste, ac nuncios mandata huiusmodi deferentes et facere debite iustas execuciones uolentes, capere, uerberare et male pertractare iniuriose presumunt.</p>
                    <p>Quidam eciam[67] domini temporales, et eorum balliui bona decedentium ab intestato in suis districtibus ad ipsos dominos pretendentes fore, quamuis erronee, deuoluta, ne per ordinarios bona huiusmodi pro debitorum solucione sic decedentium, ac in alios pios usus pro ipsarum animarum salute conuertantur utiliter, prout consensu regio et magnatum regni Anglie tanquam pro iure ecclesiasticaque[68] libertate ab olim extitit ordinatum, impediunt in derogacionem ecclesiastice libertatis, iurisque et iurisdiccionis ecclesiasticorum impedimentum et lesionem enormem.</p>
                    <p>Nos igitur presentis deliberacione[69] concilii omnes et singulos in premissis uel eorum aliquibus delinquentes, seu premissa uel eorum aliqua facientes, consensum ad ea dantes, consilium, auxilium, uel fauorem, aut ea, uel eorum aliqua in suis facta negotiis, nominibus eorum rata uel accepta habentes, hoc sacro approbante concilio pronunciamus maioris excommunicacionis sentencia innodari; quorum absolucionem diocesanis locorum specialiter reseruamus, et delinquentes huiusmodi quater annis singulis in cunctis ecclesiis parochialibus nostre prouincie Cantuariensis excommunicatos in genere precipimus publice nunciari.</p>
                </div>
                <div>
                    <head>Capitulum 13</head>
                    <p>De excommunicatis incarceratis sine prelato ecclesie nullo modo liberandis[70]</p>
                    <p>Seculi principes potestatem recipientes a Deo, quod ecclesie sacerdotes superborum ceruicibus imponere nequeunt, solent ab ipsis terrore discipline sue potestatis gladio extorquere.</p>
                    <p>Unde ueneranda tradit antiquitas, quod si excommunicati humilitatis graciam et reconciliacionis effectum[71] animo indurato arroganter abiicient, inuocata regia potestate in auxilium, tenetur ex debito rigore seueritatis rebelles huiusmodi compescere custodia carcerali.</p>
                    <p>Sed contingit interdum quod excommunicatis eciam pro manifestis offensis ad significacionem prelatorum, prout consuetudo regni Anglie obtinet, captis et carceri mancipatis per breue regium demandatur episcopis, quod sic capti de stando, et parendo iuri caucionem exhibeant, ipsos a quibus detinentur, carceribus faciant liberari.</p>
                    <p>Alioquin si episcopi hoc non faciant, sicut ante debitam satisfaccionem non possunt, nec de iure tenentur, uicecomitibus aliud breue dirigitur, quod caucione huiusmodi ab incarceratis accepta, ipsos liberent indilate.</p>
                    <p>Suggesto insuper regie curie, licet minus ueraciter, pro tali excommunicato incarcerato, quod ipse paratus est mandatis ecclesie obedire; mandatur uicecomitibus ut incarceratum huiusmodi excommunicantium (partium ad quarum instanciam excommunicatur non habita mencione), a carcere liberent ac dimittant.</p>
                    <p>Ac quandoque (ut prius) suggesto,[72] quod excommunicati incarcerati pro tali causa que ad forum ecclesiasticum non pertinet, excommunicacione innodantur; datur uicecomitibus in preceptis, quod si pro causa huiusmodi et non alia excommunicati et incarcerati fuerint, ipsos curent celeriter liberare, nec processibus iudicum ecclesiasticorum super causa excommunicacionis huiusmodi fides aliqua adhibetur; sed sic excommunicati in supradictis casibus ad mandata et precepta huiusmodi indebite liberantur, propter que ecclesiasticorum iudicum confunditur officium, dum laici claue potestatis et scientie penitus destituti, quos sic tenet obsequendi necessitas, quod de his que ad iurisdiccionem ecclesiasticam pertinent, ipsis cognoscendi uel imperandi prohibetur auctoritas, falcem in messem nituntur immittere alienam, excommunicatorumque sic liberatorum indebite communione nefanda, tam uicecomites et balliui liberantes eosdem, quam eciam ceteri populares uariique fideles communicantes cum liberatis excommunicatis huiusmodi pestifere maculantur, et animarum grauia inde pericula cumulantur.</p>
                    <p>Contra que prouidere zelantes statuimus, quod excommunicati capti in nostra prouincia, sic exeuntes a carcere contra consuetudines et libertates Ecclesie Anglicane, ad ipsorum maiorem confusionem et ruborem solemniter in locis insignibus, pulsatis campanis, candelisque accensis, excommunicati publice nuntientur, ac ipsis commercium ad eorum commodum, et fidelium communio inhibeatur omnino; communicantesque cum eisdem illicite censura ecclesiastica sine delectu acriter puniantur.</p>
                </div>
                <div>
                    <head>Capitulum 14</head>
                    <p>De herbis et arboribus in coemeteriis crescentibus[73]</p>
                    <p>Quia diuinis et seculi legibus prohibetur, ne de rebus ecclesiasticis disponendi laicis sit facultas, usurpacionis illius contumelia longe noscitur depellenda, qua quidam nostre prouincie ecclesiarum parochiani sue potestatis ignorantes terminos limitatos, seu arroganter potius non seruantes, arbores ac herbas in ecclesiarum ac capellarum nostre prouincie coemeteriis crescentes, sue uoluntatis arbitrio prosternentes, ac euellentes seu metentes preter et contra uoluntatem rectorum aut uicariorum ecclesiarum et capellarum huiusmodi, seu custodum deputatorum per ipsos, eas suis aut ecclesiarum aut aliorum usibus, ausu sacrilego, applicare noscuntur; unde animarum pericula, contenciones et scandala grauia inter ecclesiarum prelatos et parochianos eorum quasi quotidie suscitantur; presentis deliberacione concilii declaramus temerarios presumptores huiusmodi maioris excommunicacionis sententiis, latis tam in constitucione Othoboni quondam apostolice sedis legati in Anglia,[74] quam in concilio Oxoniensi contra uiolatores ecclesiastice libertatis[74] existere inuolutos.</p>
                    <p>Quos post usurpacionem in his decetero factam illicite excommunicatos fore precipimus rite et canonice publice nunciari per rectores aut uicarios, qui ecclesias suas offensas senserint ex premissis; ac usurpatores predictos, in eorum confusionem et ruborem, a communione fidelium decernimus repellendos, donec pro premissis effectualem emendam[75] offerant, et fecerint competenter.</p>
                </div>
                <div>
                    <head>Capitulum 15</head>
                    <p>De uiolacione sequestri[76]</p>
                    <p>Frequens peruersorum audacia, erigens rebellionis ceruicem, episcoporum uel uicariorum suorum generalium aut officialium suorum principalium sequestra, ex causis iustis et ueris, in bonis ecclesiasticis uel aliis in casibus a iure permissis, interposita legitime, calcata reuerencia, iniuste uiolare presumit, adeo quod eorum precepta canonica illicite contemnuntur.</p>
                    <p>Ut igitur taliter delinquentes a suis excessibus arceantur, presentis statuimus deliberacione concilii, quod in nostra prouincia uiolatores huiusmodi sequestratorum post et contra publicacionem eorum palam factam in locis, quibus bona sic sequestrata consistant, maioris excommunicacionis sentenciam incurrant ipso facto.</p>
                    <p>Si tamen a sequestro fuerit appellatum et appellacio legitime[77] prosecuta, ea pendente, possessores bonorum sequestratorum et alii libere et impune utantur eisdem.</p>
                </div>
                <div>
                    <head>Capitulum 16</head>
                    <p>De impetrantibus et dolose prosequentibus breue regium, contra aduersarios in alienis comitatibus[78]</p>
                    <p>Dierum inualescens malicia, qua mundus in deteriora iugitur labitur, hominum mentes in apertam facit nequiciam prosilire, unde nostre prouincie nonnulli aliis malignari conantes, breuia regia de computo, seu de transgressione, uel alia contra illos, quibus nocere desiderant; ad extraneos comitatus in quibus sui nunquam fuerunt aduersarii, nec contraxerint, uel deliquerint ibidem, bonaue administrauerint inibi cuiuscunque, fraudulenter et maliciose impetrare presumunt; et adeo contra eos ignorantes clam prosequuntur in illis, quod utlagantur, uel foris banniuntur a regno; unde cum processus et sententie contra ignorantes et taliter indefensos habiti, a iure merito reprobentur, nec sit malitiis hominum indulgendum. Statuimus quod quicunque clerici uel laici in nostra prouincia talia surreptitie, fraudulenter, et maliciose decetero (ut premittitur) impetrantes et prosequentes, facientes et procurantes, seu ad ea impendentes scienter consensum, consilium, auxilium, uel fauorem, aut ea rata habentes nomine suo facta, sentenciam maioris excommunicacionis incurrant ipso facto.</p>
                </div>
                <div>
                    <head>Capitulum 17</head>
                    <p>De publicacione constitucionum facienda[79]</p>
                    <p>Huius autem concilii constituciones et prouisa remedia precipimus in nostra prouincia Cantuariensi futuris temporibus inuiolabiliter obseruari, mandantes nostris coepsicopis et suffraganeis uniuersis, ut ipsas constituciones per se et alios (ut ius exigit) publicent, et faciant publicari, ac in publicam nocionem deduci ad utilitatem communem, laudem et gloriam nominis Iesu Christi, qui extirpet vicia et plantet uirtutes ecclesie atque regni Anglie gubernacula dirigat, pacem tribuat, concordiam foueat et confirmet.</p>
                    <p>Amen.</p>
                </div>
                <div>
                    <head>Footnotes</head>
                    <p>[1]fn ref in ed</p>
                    <p>[2]fn ref in ed</p>
                    <p>[3]fn ref in ed</p>
                    <p>[4]fn ref in ed</p>
                    <p>[5]fn ref in ed</p>
                    <p>[6]fn ref in ed</p>
                    <p>[7]fn ref in ed</p>
                    <p>[8]fn ref in ed</p>
                    <p>[9]fn ref in ed</p>
                    <p>[10]fn ref in ed</p>
                    <p>[11]fn ref in ed</p>
                    <p>[12]fn ref in ed</p>
                    <p>[13]fn ref in ed</p>
                    <p>[14]fn ref in ed</p>
                    <p>[15]fn ref in ed</p>
                    <p>[16]fn ref in ed</p>
                    <p>[17]fn ref in ed</p>
                    <p>[18]fn ref in ed</p>
                    <p>[19]fn ref in ed</p>
                    <p>[21]fn ref in ed</p>
                    <p>[22]fn ref in ed</p>
                    <p>[23]fn ref in ed</p>
                    <p>[24]fn ref in ed</p>
                    <p>[26]fn ref in ed</p>
                    <p>[27]fn ref in ed</p>
                    <p>[28]fn ref in ed</p>
                    <p>[29]fn ref in ed</p>
                    <p>[30]fn ref in ed</p>
                    <p>[31]fn ref in ed</p>
                    <p>[32]fn ref in ed</p>
                    <p>[33]fn ref in ed</p>
                    <p>[34]fn ref in ed</p>
                    <p>[35]fn ref in ed</p>
                    <p>[36]fn ref in ed</p>
                    <p>[37]fn ref in ed</p>
                    <p>[38]fn ref in ed</p>
                    <p>[39]fn ref in ed</p>
                    <p>[40]fn ref in ed</p>
                    <p>[41]fn ref in ed</p>
                    <p>[42]fn ref in ed</p>
                    <p>[43]fn ref in ed</p>
                    <p>[44]fn ref in ed</p>
                    <p>[45]fn ref in ed</p>
                    <p>[46]fn ref in ed</p>
                    <p>[47]fn ref in ed</p>
                    <p>[48]fn ref in ed</p>
                    <p>[49]fn ref in ed</p>
                    <p>[50]fn ref in ed</p>
                    <p>[51]fn ref in ed</p>
                    <p>[53]fn ref in ed</p>
                    <p>[54]fn ref in ed</p>
                    <p>[56]fn ref in ed</p>
                    <p>[57]fn ref in ed</p>
                    <p>[58]fn ref in ed</p>
                    <p>[59]fn ref in ed</p>
                    <p>[60]fn ref in ed</p>
                    <p>[61]fn ref in ed</p>
                    <p>[62]fn ref in ed</p>
                    <p>[63]fn ref in ed</p>
                    <p>[64]fn ref in ed</p>
                    <p>[65]fn ref in ed</p>
                    <p>[66]fn ref in ed</p>
                    <p>[67]fn ref in ed</p>
                    <p>[68]fn ref in ed</p>
                    <p>[69]fn ref in ed</p>
                    <p>[70]fn ref in ed</p>
                    <p>[71]fn ref in ed</p>
                    <p>[72]fn ref in ed</p>
                    <p>[73]fn ref in ed</p>
                    <p>[74]fn ref in ed</p>
                    <p>[75]fn ref in ed</p>
                    <p>[76]fn ref in ed</p>
                    <p>[77]fn ref in ed</p>
                    <p>[78]fn ref in ed</p>
                    <p>[79]fn ref in ed</p>
                </div>
            </div>
        </body>
    </text>
</root>
