<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Plock</title>
                <recordID>1653</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1398</origDate>
                <dateNotes/>
                <origPlace>Płock</origPlace>
                <diocese>Płock</diocese>
                <province>Gniezno </province>
                <country>Poland</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 1653</p>
                <p>Year: 1398</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: or 1423</p>
                <p>Place: Płock</p>
                <p>Diocese: Płock</p>
                <p>Province: Gniezno </p>
                <p>CountryModern: Poland</p>
                <p>Latitude: 52.55</p>
                <p>Longitude: 19.7</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: Jakub z Korzkwi</p>
                <p>IssuingAuthorityAlt: None</p>
                <p>RegnalStart: 1396</p>
                <p>RegnalEnd: 1425</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Sawicki, VI, 181-263</p>
                <p>EditionOther: None</p>
                <p>SourceNotes: Two different versions survive; this is the version given in the right-hand column of the Sawicki edition (see also ID 0113)</p>
                <p>TranscriptionNotes: None</p>
                <p>BaseText: Hard Copy Scan</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>In nomine sancte et indiuidue Trinitatis, Patris et Filii et Spiritus Sancti, ac gloriosissime Dei Genitricis Uirginis Marie Cecclesie Plocen ac mee singularis adiutricis, domine et patrone Amen.</p>
                    <p>Iacobus, Dei et apostolice Sedis prouidenda episcopus Plocensis wniuersis et singulis abbatibus ete prioribus, prepositis, decanis, archidiaconis, fcantoribus, scolasticis, custodibus, cancellariis ceterisque prelatis, plebanisa, canonicis, capitulis, conuentibus, monasteriis, tam nostre Cathedralis, quam eciam aliarum ac parrochialium ecclesiarum rectoribus ac uniuersis et singulis tam secularibus, quam religiosis et regularibus clericis ac cunctis Christi fidelibus per ciuitatem et diocesim Plocensem constitutis salutem in omnium Saluatore et presencium obseruanciam cum debita obediencia salutarem.</p>
                    <p>Quia ex iniuncti officii debito cure pastoralis est diuinum cultum augere, mores et vicia subditorum suorum corrigere, eorum utilitati prouidere, scandalis uiam precludere et indempnitati ecclesiarum occurrere, idcirco huiusmodi solio pastoralis preeminencie licet inmeriti presidentes et circa premissa prouidere cupientes sentenciam quorumdam canonum siue constitucionum ac consuetudinum dudum per nostros predecessores episcopos Plocenses editorum siue tentorum, quos et quas pro morum correccione et diuini cultus reformacione ac scandalorum et uiciorum euitacione magis utiles iudicauimus, unanimi consilio et assensu fratrum nostrorum capituli ecclesie, nostre Plocensis ac wenerabilium fratrum, Floriani Sancte Marie in Czirwensko sancti Augustini canonicorum regularium, et Iohannis sancti Adalberti in castro Plocensi sancti Benedicti ordinum et monasteriorum, abbatum ac conuentuum quorumcumque ordinum ac Prelatorum personatus, dignitates uel officia ecclesiastica obtinencium necnon rectorum ecclesiarum parrochialium ceterorumque subditorum, quocumqued nomine censeantur, nobiscum in synodo, quam tunc in Ploczko de anno Domini millesimo etricentesimo nonagesimo octauo, die mensis septembris octaua, uconsecracionis uero nostre secundo annos cum eis celebrauimus constitutorum, breui et plano stilo, ut facilius memorie commendari possint, innouandum ac roborandum, ut aliqua siue alia uel aliquas, que et qui nobis in premissis utiles et utilia uidebantur per modum statutorum siue constitucionum synodaliumm duximus statuendum, quas siue que pro constitucionibus siue statutis synodalibus et nulla alia habere uolumus.</p>
                    <p>Ut autem constituciones ipse ad singulorum noticiam perueniant clariorem, omnibus et singulis in uirtute sancte obediencie rdistricte precipiendo mandamus, quatenus ipsas infra spacium trium mensium scribi et in suarum ecclesiarum sacristiis reponi faciant et procurent, nam elapsis huiusmodi tribus mensibus nemo per ignorandam earumdem potuerit se tueri etc.</p>
                </div>
                <div>
                    <head>Capitulum 1</head>
                    <p>De constitucionibus.</p>
                    <p>Statuimus, quod constituciones huiusmodi siue statuta synodalia, quilibet personarum superius expressarum ad synoda diocesana et ad conuocaciones archidiaconorum, qui ad ipsas uenire tenentur, cum facta fuerint, secum afferant ad effectum, quod ipsos huiusmodi statuta habere et seruare constiterit, de quibus eciam ipsi archidiaconi in suis uisitacionibus et conuocacionibus habendis et seruandis inquirere sint astricti et tenentur.</p>
                    <p>Si quis autem premissorum transgressor fuerit, ipsum pena sex grossorum monete Pragensis pro qualibet uice transgressionis ipso facto pro commodis et necessitatibus ecclesie nostre Cathedralis, si in synodo, totam, si uero in conuencione uel uisitacione archidiaconorum, quatuor grossos et ipsis archidiaconis duos applicanda mulctamus ac condempnamus, quam infra octo dies a die ipsius uisitacionis siue conuocacionis sub pena duplici soluere sint astricti communiter et diuisim, quas ipsos et quemlibet ipsorum, si non soluerint, ac ipsos archidiaconos, si in exaccione huiusmodi etm representacione, cum exigerint ad thezaurum dicte ecclesie, negligentes fuerint, extunc uirtute presentis statuti ipso facto incurrere decernimus etc.</p>
                    <p>Quia que ordinate ac racionabiliter sunt instituta longaque consuetudine interpretata, merito in statu suo debeant firmiter permanere, ideo auctoritate nostra, de consensu et consilio capituli nostre ecclesie Plocensis ac fratrum predictorum presenti constitucione inuiolabiliter et sub penis infrascriptis seruanda statuimus et ordinamus, quod ordo siue rubrica quo ad diuina officia et nocturna in nostra Plocensi ecclesia celebranda, decantanda siue dicenda cum preparaturis ad eadem uidelicet: pulsu campanarum, ingressu ecclesie et tempore siue horis, ingressus forma siue modo indumenti sacrorum uestimentorum siue ornatuum, processionum quarumcumque et stacionum in eisdem in locis quibuscumque faciendorum ac regimen earum per quascunque personas, dudum per wenerabiles, patres episcopos pro tempore Plocenses nostros predecessores matura ac dili genti deliberacione institutus et qui in libro nostre Plocensis ecclesie, qui ordinarius siue speculum chori nuccupatur, continetur et est in suis locis et rubricis descriptus, per omnes et singulos prelatos et canonicos nostre Plocensis ecclesie ac altaristas, mansionarios, siue uicarios beneficiatos et quascumque personas in dicta nostra ecclesia ad diuina officia celebranda deputatas et deinceps deputandas in suis omnibus et singulis punctis, saluis infra statuendis de Celebracione missarum et uesperorum et aliorum officiorum, diebus solempnibus per nos et nostros successores preiatos et canonicos get alios obseruetur.</p>
                    <p>Uerum si persone supradicte uel alique ipsarum in obseruacione huiusmodi ordinis uel in aliqua parte ipsius communiter uel diuisim negligentes uel contempnentes fuerint uel fuerit; si prelatus quatuor, si canonicus trium, si uero altarista, mansionarius siue uicarius beneficiatus, uel persona alia fuerit, kduorum grossorum monete Pragensis pro qualibet uice negligencie uel contemptus penam ipso facto incurrent, quam eciam ipsos communiter et diuisim presenti statuto incurrere decemini us et uolumus, quam infra octo dies a tempore huiusmodi negligencie uel contemptus, quos octo dies pro monicione canonica ipsis et cuilibet ipsorum communiter et diuisim assignamus, sub pena dupli, quam ipsos et quemlibet ipsorum communiter et diuisim uirtute huiusmodi statuti ac tenore presencium extunc incurrere ipso facto uolumus, soluere teneantur et quilibet ipsorum tenetur, quas penas si moniti infra mensem communiter e diuisim uigore statuti presentis assignandum non soluerint, uel aliqiuis ipsorum non soluerit, extunc a omni prouisione, quam a mensa nostra episcopali uel capituli nostre ecclesie habuerint siue tenuerint siue in uillis siue in decimis uel quibuscumque rebus fuerint, sit ipso facto priuatum et priuati, quos eciam tenore presencium priuamus et inhabilitamus, et per triennium ad habendam huiusmodi prouisionem inhabilitati, nisi nos uel successores nostri episcopi Plocenses pro tempore eos habita satisfaccione condigna, quo ad prouisionem habendam tantum habilitarent.</p>
                    <p>Si uero prouisione huiusmodi persone carent, nisi tres sexagenas grossorum Pragensium ad thezaurum ecclesie nostre reponendas soluerit, nullatenus absoluatur.</p>
                    <p>Uerum si huiusmodi sentencias priuacionis et inhabilitacionis per alium mensem dictum primum a inmediate sequentem, quod absit, sustinuerint uel sustinuerit, quem eciam pro canonica monicione ipsis communiter et diuisim uirtute huius statuti assignamus, extunc beneficiis, que in dicta nostra ecclesia Plocensi habuerint et quam in hac contempserint, per nos uel per nostros successores, citacione tamen ad conuincendam eorum maliciam et ad dicendum causam racionabilem, quare priuari non debeant, premissa, decernimus priuandos et quemlibet ipsorum priuandum.</p>
                    <p>Quia ignorancia iuris siue facti, cum fuerit crassa, supina uel affectata, neminem excusat, statuimus, ut statuta prouincialia in synodis prouincialibus edita et non reuocata, nec per abusum abrogata sub penis in ipsis contentis in nostris ecclesia et diocesi inuiolabiliter obseruentur.</p>
                </div>
                <div>
                    <head>Capitulum 2</head>
                    <p>De rescriptis.</p>
                    <p>Cum obediencia uictime preferatur et contemtus in subdito perniciose res existunt, statuimus, ut quando nobis uel officiali nostro, qui in his, que ad officium suum spectant, personam nostram representat, alique litere, rescripta et mandata siue precepta aut censuras ecclesiasticas, moniciones, sentencias, citaciones, inhibiciones siue commissiones uel alia quecumque licita continentes et execucionem earum communiter et diuisim fieri mandantes emanauerint, omnes et singuli superius sic in prohemio presencium statutorum nominati secundum formam in ipsis contentam ipsis parere et ea exequi sint astricti, uerum si aliquis contemtor et negligens premissorum fuerit et de hoc se excusare non ualebit, uel alias constare poterit ipsum et quemlibet ipsorum communiter et diuisim ultra penam in ipsis literis siue rescriptis contentam penam unius sexagene grossorum monete Pragensis ipso facto incurre(re) uolumus, quam si infra VIII dies a die huiusmodi contemtus uel negligencia nobis non soluerit, ipsum et quemlibet ipsorum dictis VIII diebus elapsis uirtute presentis statuti sentenciam excommunicacionis ipso facto uolumus incurrere, quam si infra octo dies primos immediate sequentes sustinuerit, nec penam dictam soluerit, nec se ab huiusmodi contemtu uel negligencia coram nobis uel nostris successoribus legittime excusauerit, cum excom(m)unicati a percepcione fructuum suorum beneficiorum sint suspensi, ipsos communiter et diuisim a percepcione fructuum suorum beneficiorum quorumlibet extunc ipso facto suspendimus, suspensos declaramus. Uerum si huiusmodi censuras excommunicacionis et suspensionis infra mensem dictos VIII dies ultimos immediate sequentem animo contumaci sustinuerint, nec causam racionabilem siue excusacionem, ut premittitur, allegauerint, ipsos et quemlibet ipsorum communiter et diuisim omnibus et singulis beneficiis, que in nostris ecclesia cathedrali et diocesi optinuerint, extunc per nos uel nostros successores priuandos decernimus et decreuimus, et ne de huiusmodi contemtu uel negligencia dubium possit oriri, presenti statuto declaramus conteintum siue negligenciam tunc fore commissam, quando in literis siue rescriptis huiusmodi siue punctis, ut ipsos exequant, requisitus personaliter, ipsos siue ipsa exequi uel implerei sine causa racionabili quam tunc coram nobis uel nostris successoribus infra VIII dies, diem presentacionis huiusmodi literas eis facte immediate sequentes, allegare et probare debebit, tacite uel expresse recusabit.</p>
                </div>
                <div>
                    <head>Capitulum 3</head>
                    <p>De consuetudine.</p>
                    <p>Sunt nonnuli, qui quandam consuetudinem, que pocius corruptela dici meretur, diuinis preceptis temerarie non sine magno preiudicio animarum preferre nitentes asserunt decimam in quota et in ualore non secundum precepta diuina sed iuxta ipsorum arbitrium, uestigia Caim dampnati sequentes, fore dandam et ex hoc se aliis, qui obseruantes diuina precepta ad exemplum iusti Abel iustam decimam omnium frugum, que ipsis Deus largitor cunctorum largire dignatus est, in ualore et in quota omni fraude semota iis, quibus secundum disposicionem sacrorum canonum debetur, dant, esse nobiliores pretendunt, et quod deterius et saluti magis periculosum existit, sunt aliqui, qui quasi heresim sapientes astruere presumunt, quod nisi in solucione huiusmodi decimarum aliquam fraudem inmiscerent siue facerent, ipsis prospere cuncta non succederent, cum tamen secundum promissum Ueritatis, qui precepta Dei seruauerit, centuplum accipiat et uitam eternam possidebit, proinde nos huiusmodi consuetudinem tamquam diuinis preceptis obuiam pocius corruptelam censentes, cum decime de lege diuina, quam inferior tollere non potest, ministris ecclesiarum sine diminucione et qualibet fraude debentur, quas eciam cunctorum largitor ipse Deus in signum uniuersalis dominii sibi reseruauit, tributumque egencium animarum fores decreuit, propter quarum eciam solucionem non iustam et indebitam iuxta dictum Ieremie prophete: Penuria et fame populus affligitur, statuimus, quod huiusmodi decime prediales de omni grano, quod christifideles et alii in diocesi nostra moram trahentes seminauerint, personis, quibus de iure debentur, integre et sine omni diminucione quote uel ualoris, nisi de solucione ipsarum aliter fuerit canonice dispositum, soluantur; qui uero pretextu predicte consuetudinis, quam tamquam friuolam diuinis preceptis obuiam et animabus periculosam dampnamus, decimam diminute in quota uel ualore uel aliqua fraude admixta uel aliis personis, quam quibus debentur, persoluerint, ipsos communiter et diuisim, monicione tamen premissa, sentencia excommunicacionis decernimus innodandos nec in foro penitenciali, nisi contriti et confessi fuerint, satisfaccione his, quos ex hoc dampnificauerint, premissa, iuxta sacrorum canonum sancciones absoluentur, et ne per ignorandam rin premissis quis ualeat se excusare, omnibus et singulis parrochialium ecclesiarum rectoribus et aliis clericis secularibus et religiosis sub penis excommunicacionis et aliis, quibus ipsos et quemlibet ipsorum ad arbitrium nostrum et successorum nostrorum puniendos et innodandos decernimus, precipiendo mandamus, quatenus a tempore publicacionis huiusmodi statuti infra spacium trium mensium, de quibus supra fuit mencio, quando christifideles dominicis diebus et festiuis ad diuina audienda conuenient et uerbum diuinum in ecclesia publice proponent, huiusmodi statutum sic diuinis preceptis congruum et animabus salubre, publicent et predicent, christique fideles ad prestacionem huiusmodi decimarum, ut offensam Omnipotentis Dei euitare et salutem consequi animarum ualeant, inducant, illosque, qui pernicios sencientes ex iusta solucione decimarum malum siue aduersum quid uenire siue occurrere asserunt, nisi moniti opinionem tamquam heresim sapientem deponant, sentenciam excommunicacionis, quam in ipsos communiter et diuisim extunc uirtute huius statuti ferimus, denunccients extunc incurrisse, quos eciam tenore presencium subiectos et irritos extunc denuncciamus, cuius absolucionem nobis et nostris successoribus, uel cui specialiter comiserimus tantum, nisi articulo mortis essent constituti, reseruamus.</p>
                </div>
                <div>
                    <head>Capitulum 4</head>
                    <p>De eleccione.</p>
                    <p>Cum iure dictante, si in ecclesiis Prelatorum uel canonicorum eleccio seu bonorum ipsorum ipsius ecclesie distraccio aut obligacio seu donacio uel alia ardua ecclesie negocia immineant facienda, absentes canonici et qui commode uocari possunt, sunt uocandi, alioquin absentibus non uocatis et instantibus, quod per presentes fuerit factum, per superiorem debeat reuocari, nisi consuetudo ecclesiarum in talibus aliud faciendum indicat, et exinde antiqua consuetudine nostre ecclesie salubriter introducta sit obseruatum et tenetur, quod in dicta nostra ecclesia uel ubi commode suis uideretur pro factis et negociis ipius ecclesie tractandis, et disponendis ac expediendis per episcopos, prelatos et canonicos pro tempore dicte nostre ecclesie bis in anno uidelicet in Natiuitate septembris et Purificacionis de februarii mensibus Beate Marie Uirginis festiuitatibus capitula generalia celebrari et teneri consueuerunt et celebrantur ac tenentur, quam consuetudinem tamquam laudabilem ac utilem de consensu dictorum fratrum capituli ecclesie nostre predicte presenti statuto inuiolabiliter obseruandam decernimus.</p>
                    <p>Uerum quia, ut sepe de contemtu uel negligencia aliquorum ad huiusmodi capitula non ueniencium predicta negocia et facta non sine magno preiudicio ecclesie deferri et impediri consueuerunt ac differuntur et impediuntur, nos huiusmodi impedimentis et damnis occurrere, quantum cum Deo possumus, cupientes de consilio et consensu dictorum fratrum nostrorum statuimus et ordinamus, quod deinde et inantea prelati et canonici nostre ecclesie predicte omnes et singuli communiter et diuisim temporibus predictis et quolibet ipsorum ad huiusmodi capitula celebranda et tenenda per se et in eorum et cuiuslibet ipsorum propriis personis sub penis infrascriptis, cessantibus legitimis impedimentis infra declarandis debeant conuenire et sint astricti.</p>
                    <p>Si uero aliquis predictorum Prelatorum uel canonicorum communiter uel diuisim huiusmodi statuti et consuetudinis contemtor uel negligens fuerit, ipsum et quemlibet ipsorum pro qualibet uice contemtus uel negligencie ad unam sexagenam grossorum monete Pragensis condemna mus ac ipso facto incurrere tenore presencium decernimus, quam ab illo die, quo capitulum per fratres expedietur siue finietur, infra spacium duorum mensium soluere et dare procuratoribus capituli pro parte conuertendam in utilitatem et commodum ecclesie nostre sub pena excommunicacionis tenentur et sint astricti, quam uirtute presentis statuti, nisi ut soluerint, in ipsos communiter et diuisim ferrimus et promulgamus ac incurrere declaramus, deinde si excommunicacionem huiusmodi per alium mensem dictos duos immediate sequentem communiter et diuisim sustinuerint, ipsos et quemlibet ipsorum ad duplam condemnamus.</p>
                    <p>Deinde si huiusmodi sentenciam excommunicacionis per alium mensem dictum ultimum immediate sequentem communiter et diuisim animo contumaci sustinuerint nec ipsas penas soluerint, extunc communiter et diuisim omni prouisione, quam a mensa episcopali nostra uel capituli haberent siue in uillis, siue in decimis, siue in pecunia, siue in alia qualibet re uel possessione esset, extunc ipso facto uirtute presentis statuti sint priuati.</p>
                    <p>Demum si penas predictas per alium mensem dictum ultimum immediate sequentem sustinuerint contumaciter nec de huiusmodi penis satisfecerint, extunc communiter et diuisim omnibus et singulis beneficiis, dignitatibus, canonicatibus et prebendis, que, quos uel quas in dicta nostra ecclesia, quam contemserint, obtinent seu obtinuerint, ipso facto uirtute presentis statuti sint priuati, quos eciam extunc tenore presencium priuatos declaramus, quos menses sic supra assignatos</p>
                    <p>ipsis et cuilibet ipsorum communiter et diuisim pro qualibet uice et termino canonica et trina monicione uirtute huiusmodi statuti assignamus, et ne ex huiusmodi impedimentis, per que contemtores uel negligentes uellent se aliquando friuole excusare, aliqua eueniat dubitacio, impedimenta huiusmodi, per que quis possit et debeat se a predictis penis legittime excusare, sunt hec uidelicet: quando aliquis predictorum Prelatorum uel canonicorum de licencia nostra uel successorum nostrorum pro tempore ecclesie Plocensis existencium episcoporum obtenta uel saltim cum instancia petita ad curiam Romanam uel ad studium se transferrent uel per ipsos episcopos uel capitulum mitterentur et moram traherent in eisdem, uel propter metum mortis uel capitales inimicicias uenire non possent, uel in remotis de licencia predicta sic agerent uel peregrinarentur, quod commode uenire et interesse non possent, uel infirmitate siue debilitate corporis uel carcere uel alias uiolenter fraude proculmota essent detenti.</p>
                </div>
                <div>
                    <head>Capitulum 5</head>
                    <p>Quator dies capitula generalia durare debent.</p>
                    <p>Ne quando huiusmodi capitula debeant incipi et finiri, posset dubitari, ad tollendum huiusmodi dubium de consensu dictorum fratrum nostrorum statuimus, quod predictis diebus Natiuitatis et Purificacionis Uirginis Marie festiuitatum expletis diebus inmediate ipsos dies festiuitatum sequentibus capitula de mane missis primis auditis notabilie impedimento cessante incipi fet per quatuor dies continuos durare debent, nisi propter occurrendam negociorum, que infra dictum tempus quatuor dierum expediri non possent, ulterius de communi consensu fratrum uel maioris partis esset prorogacio uel eciam propter occurrendam abreuiacio facta, quam in presencia notarii capituli propter difficultatem absencium, quam ex hoc uolentes statutis illudere et penas contemptus et negligencie euadere, ingerere possent, fieri uoluimuss, nichilominus decernentes, rquod dictis capitulis et quolibet ipsorum durantibus nullus predictorum fratrum Prelatorum et canonicorum sine causa legittima, quam tunc in capitulo exponere et bona fide sub onere consciencie sue ueram declarare debet sub penis in proximo statuto, quod incipit: Cum iure dictante...contentis, quas hic repetimus et pro repetitis habere uolumus, recedere possit.</p>
                </div>
                <div>
                    <head>Capitulum 6</head>
                    <p>Negocia ecclesiarum de importancia in capitulo generali tractati debent.</p>
                    <p>Quia facta et negocia presertim magna uel ardua ecclesiarum tam cathedralium, quam collegiatarum et quarumcumque iuxta sacrorum canonum diffinicionem non per singulares personas capitulorum uel collegiorum seu conuentuum ipsorum, singulariter requisitas, sicut actenus proch dolor in nostra Plocensi ecclesia et in aliis non sine magnis preiudicio ipsorum et dampno ipsorum, prout experiencia, rerum magistra, edocuit, obseruatum existit, sed per prelatos et canonicos uel monachos tamquam membra capitulariter cum suo capite, dum uidelicet episcopo uel abbate siue preposito uel alio, qui caput ecclesie uel conuentus siue monasterii existit, in capitulo generali uel eciam extra capitulum generale ex causa tamen necessaria, capitulariter tamen conuocatis et congregatis, diligenti tractatu et matura deliberacione cammuniter siue capitulariter habitis et premissis, in ipsis capitulis tractari, diffiniri et expediri debent; proinde nos Iacobus Plocensis ecclesie episcopus de consilio et consensu fratrum nostrorum capituli ecclesie nostre predicte ac wenerabilium fratrum Floriani Sancte Marie in Czirwensko sancti Augustini regularium canonicorum et Iohannis sancti Adalberti in castro Plocensi sancti Benedicti ordinum et monasteriorum, abbatum et suorum conuentuum, necnon Wlrici prepositi sancti Michelis Plocensis et capituli ipsius futuris malis et indempnitatibus dicte nostre et aliarum conuentualium tam secularium quam regularium nostre diocesis ecclesiarum, quantum possumus, precauere cupientes statuimus et deinceps obseruandum decernimus, quod huiusmodi facta et negocia magna uel ardua nostre Cathedralis et aliarum ecclesiarum et aliorum conuentuum siue monasteriorum predictorum non alias quam in capitulis generalibus capitulariter congregatis uel ex causa necessaria eciam extra capitulum generale, dum tamen capitulum ad hoc congregetur, debita deliberacione ac diligenti tractatu prehabitis tractentur et expedientur, nec aliqui contractus donacionis, alienacionis, permutacionis, locacionis, concessionis et alii quicumque uel quocumque nomine censeantur, de quibuscumque bonis siue possessionibus communiter uel diuisim ad ecclesias seu mensas nostras ac dictorum abbatum, capitulorum, conuentuum siue monasteriorum uel ad ipsos ac ad ipsa capitula, abbates siue monasteria et prepositos, necnon ad prelatos et canonicos singulariter quoscumque spectantibus et pertinentibus aliter nec alibi, quam ut supra premissum est, et nichilominus de nostro et successorum nostrorum consensu et auctoritate requisitis et adhibitis, ut eciam iuris existit, fient nec celebrentur.</p>
                    <p>Uerum si huiusmodi persone, capitula uel conuentus coniunctim et diuisim contra hoc statutum directe uel indirecte uel aliquo colore uenire uel facere presumpserint, si fuerint de capitulo nostre Cathedralis ecclesie, penas in statuto, quod incipit: Cum iure dictante si in ecclesiis etc. supraposito expressas, quas hic repetimus et pro repetitis habemus, si uero alie persone singulares superius expresse excommunicacionis, capitula uero et conuentus suspensionis sentencias ipso facto uolumus et uirtute presentis statuti incurrere decernimus; et nichilominus tractatus et contractus ac facta et negocia huiusmodi contra premissa sic attemptata et nullos et irritos ac nulla et irrita nuncciamus.</p>
                    <p>Demum, si abbates, priores, prepositi, capitula ac conuentus predicti communiter et diuisim huiusmodi sentencias excommunicacionis et suspensionis per mensem a tempore transgressionis computandum contumaciter sustinuerint, extunc ipso mense elapso ipsos et quemlibet ipsorum communiter et diuisim ab administracione ac fructuum percepcione ipso facto et tenore presencium suspensos decernimus.</p>
                    <p>Si uero huiusmodi sentencias excommunicacionis, suspensionis per alium mensem dictum primum inmediate sequentem sustinuerint uel se administracioni uel percepcioni fructuum inmiscuerint, ipsos et quemlibet ipsorum locis siue dignitatibus, quibus presunt, ac beneficiis, que obtinuerint, extunc uirtute presentis statuti per nos uel nostros successores decernimus priuandos, nuncciamus hoc tamen in constitucionibus quorumcumque procuratorum ad quascumque lites et causas spirituales, criminales ac ciuiles, et ad quecumque iudicia spiritualia et seculana et pro quibuscumque rebus, factis et negociis, nec in commissioni us uiusmodi bonorum, quibuscumque personis ea nomine ipsorum ad tempus siue ad beneplacitum regenda, gubernanda ac procuranda, nec in nobis et nostris successoribus propter pontificalis dignitatis, quo ad penas excommunicacionis et suspensionis obseruare uolumus, nec ea ad nos et ad successores nostros extendimus, quin in eis constituendis et committendis antiqua consuetudo, et in nobis et nostris successoribus ius commune obseruetur et locum habeat.</p>
                </div>
                <div>
                    <head>Capitulum 7</head>
                    <p>De secretis capituli non reuelandis.</p>
                    <p>Frequenter ex reuelacione et, ut magis proprie dicatur, prodicione secretorum et tractatuum, qui in capitulo per fratres secrete solent fieri, magis scandala personis et preiudicia ecclesiis eueniunt, ideo statuimus, quod si quis prelatus uel canonicus nostre Cathedralis ecclesie uel aliarum nostre diocesis ecclesiarum regularium uel secularium'monachus uel regularis canonicus sue fame prodigus et immemor tractatus uel facta siue ecclesiastica negocia uel alias secrete et capitulariter in capitulis tradita uel scripta tractata habita, mota uel disposita aliquomodo uerbo, nutu,</p>
                    <p>signo per se uel per alium reuelauerit siue proderit, ipso facto sentenciam excommunicacionis uirtute presentis statuti ipsum incurrere et si legittime constare poterit, omnibus dignitatibus, personatibus, officiis, canonicatibus et prebendis et quibuscunque beneficiis, quas, quos uel que in ecclesiis, quarum secreta proderunt, habent, priuandos tanquam periuros decernimus,</p>
                    <p>et ut predicta et alia in statutis nostris continenda melius per ipsos prelatos et canonicos attendentur, qua durius ad ea seruanda fuerint astricti, statuimus, quod nullus in prelatum uel canonicum ecclesie nostre ad stallum et ad capitulum admittatur nec recipiatur uel habeatur pro prelato uel canonico, nisi primitus antequam recipiatur, iuret ad sancta Dei Euangelia in manibus nostris uel successorum nostrorum, si tunc presentes fuerimus uel fuerint, et absencia nostra uel successorum nostrorum, decani uel aliorum Prelatorum uel canonicorum ipsum tunc recipiendum tatuta ac secreta ecclesie nostre tenere secrete ac inuiolabiliter et quia ex ore quis hominis sentire debet, similimodo statuimus, quod quicunque in ecclesia nostra in prelatum uel canonicum recipitur, si prelatus fuerit, tres marcas, si canonicus, duas, pro cassa et uicarius siue mansionarius ecclesie prelatus unam et canonicus mediam marcam numeri Macouiensis siue Mazouiensis et prelatus tempore recepcionis prelature et canonicis presentibus ipse prelatus per quatuor et canonicus per duos grossos monete Pragensis ipsa die recepcionis, pro cappa uero et uicariis infra mensem a die recepcionis computandum sub pena periurii et excommunicacionis, quas ipsos et quemlibet ipsorum extunc tenore presentis statuti incurrere uolumus, ipso facto soluere teneantur, nisi ex causa, quo ad solucionem pro cappa uel uicariis per nos uel successores nostros uel procuratorem capituli decernimus sub eadem pena excommunicacionis.</p>
                </div>
                <div>
                    <head>Capitulum 8</head>
                    <p>De immunitate ecclesie.</p>
                    <p>Cum immunitatem ecclesie uiolans per ecclesiam confoueri non debeat et filii propter iniurias parentibus illatas iuxta legitimas sancciones pena exhereditacionis percelluntur, et quia nonnulli prelati, canonici cetereque persone ecclesiastice, seculares uel regulares ac laice uillas, oppida, possessiones ac quecumque bona immobilia ad ecclesiam nostram et ad nos occasione ecclesie spectantes ac spectanda siue pertinentes et pertinencia toto uel in parte uiolant et notorie inuadere, usurpare, occupare, detinere ac granicies et limites ipsorum propria temeritate destruere et inuadere occulte uel manifeste Dei timore postposito non uerentur ac usurpant, detinent, occupant.</p>
                    <p>destruunt et uastant, propter que et quemlibet ipsorum non est dubium ipsos communiter et diuisim penas in sacris canonibus ac prouincialibus statutis, que super hoc contra tales tam prouide quam utiliter statuerunt et disposuerunt, incurrere, que quo ad premissa, de quibus in ipsis statutis cauetur, in suo robore stare permittimus.</p>
                    <p>Sed ut ex penarum exageracione grauitas excessus appareat, statuimus, quod omnes et singuli prelati et canonici et persone ecclesie siue clerici quicunque et laici, qui huiusmodi bona, ut prefertur, occupauerint, usurpauerint, detinuerint, uastauerint uel limites et granicies distraxerint, ut premittitur, ultra penas in dictis statutis prouincialibus contentas omnibus dignitatibus, personatibus, et officiis, canonicatibus et prebendis ac beneficiis quibuscumque, quas, quos uel que in dicta nostra ecclesia, quam ex premissis et ob premissa leserunt et grauiter contempserunt, obtinent, nisi infra mensem a tempore huiusmodi inuasionis, occupacionis, detencionis, uiolente destruccionis ac uastacionis computando desisterint et cessauerint occupataque, detenta, rapta integraliter, realiter et cum effectu restituerint ac pro uiolentis destruccionibus et uastacionibus satisfecerint, extuncn ipso facto communiter et diuisim uirtute ac tenore presentis statuti priuatos declaramus, et nichilominus, si infra alium mensem, dictum primum immediate sequentem ab huiusmodi occupacionibus, detencionibus, usurpacionibus, uiolentis uastacionibus, destruccionibus non destiterint nec cessauerint, nec usurpata, detenta et occupata restituerint ac pro uiolentis destruccionibus, ut premissum est, non satisfecerint, ipsi prelati et canonici, et laici ac filii ipsorum laicorum, qui predicta uel aliquid ipsorum fecerint, perpetrauerint, commisserint uel aliquid directe uel indirecte attemtauerint, siue tunc ad huiusmodi dignitates, personatus, officia, Canonicatus, prehendas ac beneficia quecunque in nostra ecclesia habenda ipso facto inabiles et ineligibiles</p>
                    <p>declaramus tamdiu, quousque nos uel nostri successores reali et effectuali satisfaccione habita, cum eis dispensauerimus uel dispensauerint ipsos abilitando, inabiles permanere declaramus.</p>
                </div>
                <div>
                    <head>Capitulum 9</head>
                    <p>De exequiis dominorum ac fraternitate.</p>
                    <p>Quia salubris erudicio quemlibet admonet rebus non incumbere perituris, sed ea operari in terris, quorum fructus semper permanet in celis, statuimus et de dictorum fratrum nostrorum consensu inantea obseruandum ordinamus, quod ultima die predictorum capitulorum generalium de mane, antequam fratres presentes de eisdem capitulis ad prandium redeant, episcopi pro parte per XXX, prelati per sex et canonici per quatuor grossos monete Pragensis quolibet capitulorum predictorum ad manus procuratoris et ipso absente ex causis legittimis infra spacium unius mensis a data ultima die, in qua capitulum fuerit, ipsis computandum deponant et contribuant et dicta die ultima de sero ante uesperas uigilias et die crastina missam pro animabus fratrum et canonicorum ac christifidelium defunctorum decantent et ipsis uigiliis et misse omnes et singuli prelati et canonici presentes sub penis in primo statuto contentis, quas hic repetimus et pro repetitis habere uolumus, personaliter intersint, et interesse, deponere et contribuere sint astricti, nisi ex causa legittima tunc in capitulo de mane exposita et licencia habita se absentarent, quas quidem pecunias ipsi procuratores, qui pro tempore fuerint, fideliter nomina fratrum soluencium et non soluencium specifice conscribendo et per notarium capituli conscribi faciendo recolligere et recollectas ad thezaurum ecclesie pro luminaribus in dictis uigiliis et missis comburendis et aliis commodis necessariis ecclesie, prout nobis et nostris successoribus et ipsis fratribus capitulo uidebitur exponendum reponere et de eisdem futuris procuratoribus uel, cui nos uel nostri successores et capitulum commiserint, racionem facere debebunt et sint astricti nec de ipsis nobis et nostris</p>
                    <p>successoribus et capitulo inconsultis sub pena excommunicacionis quidquam disponant, et quia ut sepe nos et successores nostros tam negociis ecclesie nostre quam aliis occurrerit siue euenerit impediri, ideo penis presentis statuti nos et ipsos successores nostros ligari nolumus et non intendimus.</p>
                </div>
                <div>
                    <head>Capitulum 10</head>
                    <p>De clericis peregrinis.</p>
                    <p>Sepe clerici tam seculares quam regulares, quorum crimina et excessus in propriis diocesibus sunt noti et propter quos a diuinis celebrandis a iure uel ab homine sunt suspensi, Dei timore postposito ac salutis ipsorum immemores ad alienas dioceses fugientes, in quibus ipsorum excessus sunt oculti, Dei offensam non aduertentes in contemtum clauium diuina celebrare immo uerius prophanare presumunt, quare statuimus, quod nullus in nostris ciuitate et diocesi constitutus, cuiuscumque condicionis uel status fuerit, in ecclesia, cui presidet, presbiterum siue clericum secularem uel regularem aliene diocesis uel eciam nostre et uagatorem et non habentem locum stabilem uel seruicium in ecclesia, ad diuina officia celebranda publice, eciam si formatas suorum ordinum ostenderint, sine nostra et nostrorum successorum uel, sede episcopali uacanie, capituli ecclesie nostre uel administratoris protunc in spiritualibus speciali licencia admittat, alias penam medie marce numeri Mazouiensis nobis et nostris successoribus pro tempore soluendam infra mensem a tempore excessus computandum pro qualibet uice excessus ipso facto incurrat, quam infra dictum mensem sub penis excommunicacionis et priuacionis beneficii, cui preest seu quod obtinet, soluere teneatur, statuti incurrat, et a qua per nullum quam per nos uel nostros successores alias de nostro et nostrorum successorum speciali mandato poterit absolui.</p>
                </div>
                <div>
                    <head>Capitulum 11</head>
                    <p>De officio archidiaconi.</p>
                    <p>Quia in expedicione siue diffinicione causarum presertim magnarum et criminalium sciencia et experiencia iuris sit necessaria, statuimus, quod archidiaconi causas matrimoniales, usurarum et alias magnas uel criminales non iudicent nec diffinire presumant, sed tantum ciuiles paruas penas siue iurgia presbiterorum siue clericorum quo ad iurisdiccionem subiectorum tantum, decani uero rurales, cum nullam iurisdiccionem habent, nisi in conuocandis rectoribus uel de intimandis mandatis suorum superiorum de eorum speciali mandato, cum sint nudi ministri, nullas causas audire uel iudicare presumant, alias processus et diffiniciones contra hoc attentatos ipso facto nullas et irritas et contrauenientes ad arbitrium nostrum et nostrorum successorum puniendos decernimus.</p>
                </div>
                <div>
                    <head>Capitulum 12</head>
                    <p>De officio custodis.</p>
                    <p>Quia ex negligencia officii quis de dampno tenetur et custodia ornatuum et aliarum rerum ecclesie ad officium spectat custodis, statuimus, quod custos ecclesie nostre modernus a data presencium infra unum mensem inmediate sequentem omnes et singulos ornatus, calices, libros et res quascumque mobiles in nostra ecclesia et in thezauro ipsius existentes ac exportatas, quas inquirere poterit, ad unum pergameneum quaternum specifice et nominatim, primo ornatus, casulas, calices, libros, singula per se uel per alium in presencia sua conscribat et conscripta uicecustodi consignet et deinde ipse et alius custos pro tempore, qui fuerit singulis annis easdem res, si integre sunt et si deficiant, reuideant et deperditas, ut realiter rehabeantur, repetant, nec aliquas absque licencia nostra uel nostrorum successorum cuiquam extra ecclesiam commodare siue concedere uel extra portare permittere presumant, nisi sint prelati uel canonici ueli alii de ecclesia nostra, qui causa studii libros in domibus ipsorum circa ecclesiam residendo habere uellent, tunc recepto iuramento et fideiussoria caucione de restituendo et deseruando ecclesiam indempnem ipsis ad tempus iuxta ipsorum custodum arbitrium commodare possunt, conscribendo tamen in uno quaterno libros, quos commodauerint, et nomina, quibus commodauerint, et tempus concessionis et quando reportari debent, alioquin ipsi custodes et uices ipsorum gerentes sentenciam excommunicacionis ipso facto incurrant, a qua per nos uel nostros successores absolui non possunt nisi ipsam ecclesiam ad nostrum uel nostrorum successorum arbitrium indempnem realiter et cum effectu reddant.</p>
                </div>
                <div>
                    <head>Capitulum 13</head>
                    <p>De officio uicarii.</p>
                    <p>Nonnulli ecclesiarum parrochialium rectores auaricie, non animarum lucra et non, que Ihesu Christi, sed que sunt sua, querentes, dum ad studiorum uel alia iusta causa a suis ecclesiis de licencia nostra se absentant, presbiteros, siue uicarios, qui ipsis maiora stipendia siue emolimenta prebuerint siue obtulerint et non qui ipsarum plebibus uerbo pariter et exemplo prodesse poterint, habere procurant, propter que scandala quam plurima et animarum pericula, prout experiencia nos edocuit, eueniunt et committuntur.</p>
                    <p>Nos uero huiusmodi periculis et scandalis obuiare cupientes statuimus, quod nullus rectorum predictorum, dum eos et quemlibet ipsorum communiter et diuisim de nostra uel nostrorum successorum licencia ex causis predictis a dictis ipsorum ecclesiis absentari contigerit, uicarium siue presbiterum manualem ad regendas huiusmodi ecclesias uel curam animarum sine nostra uel nostrorum successorum licencia speciali ponere sque constituere presumant, nisi prius nobis uel nostris successoribus huiusmodi uicarium per examen de sufficienda subeundo et cura animarum ipsis committenda, quam ipsi rectores committere non possunt, presentatos, alioquin ipsos rectores a percepcione fructuum huiusmodi ecclesiarum per unum annum suspendite uicarium siue presbiteros predictos, qui uicariatum huiusmodi siue curam animarum aliter, quam ut premissum est, susceperunt, sentenciam excommunicacionis ipso facto tenore presencium incurrere extunc</p>
                    <p>decernimus, de quibus fructibus infra dictum tempus nullus preter nos et successores nostros sub pena excommunicacionis quidquam disponere uel intromittere se nec ab huiusmodi sentencia excommunicacionis absoluere presumat.</p>
                </div>
                <div>
                    <head>Capitulum 14</head>
                    <p>De officio ordinarii.</p>
                    <p>Inter alia ordinarium hoc est episcopum circa ecclesiam suam residere, diebus solennibus impedimentis cessantibus missas in pontificalibus celebrare et alia pontificalia exercere spectat et decet.</p>
                    <p>Ideo statuimus, quod quando nos uel successores pro tempore episcopos Plocenses diebus sollennibus missas in pontificalibus in ecclesia nostra Plocensi celebrare contigerit, ut obediencia ac honor per membra debite capiti exhibeatur' et apparencia extrinsecorum fidelium mentes ad deuocionem intrinsecus moneantur, unus ex prelatis et nullo prelato existente canonicus pro calicis, patine, corporalis, cirotecarum ac anuli imposicione et deposicione et duo canonici, unus pro epistola et alter pro Ewangelio et pro aliis dicendis et exercendis, qui presentes fuerint, per decanum uel uices ipsius decani gerentem siue ipsis absentibus per ebdomadarium ut pote pro ministrando nobis uel nostris successoribus in huiusmodi missa ac primis et secundis uesperis ipsius festiuitatis, ordinentur siue deputentur, quam deputacionem ipse decanus uel uices ipsius gerens siue ebdomadarius in absencia ipsorum dictis prelatis et canonicis in uigilia festiuitatis de mane ante prandium ipsius uigilie intimare sint astricti et tenentur, quod si ipsi decanus et alii supradicti non deputauerint siue non ordinauerint et non intimauerint, ut premittitur, et ipsi prelati et canonici sic deputati et non ministrauerint, ut prefertur, ipsos et quemlibet ipsorum communiter et diuisim ad penam sex grossorum pro qualibet uice negligencie ipso facto extunc tenore presencium condempnamus soluendam, tamen infra octo dies a die huiusmodi negligencie computandos, quam si infra dictos octo dies non soluerint, sentenciam excommunicacionis extunc ipso facto similiter incurrere decernimus, cuius absolucionem tantum nobis uel nostris successoribus, uel cui hec specialiter commiserimus uel commiserint, reseruamus.</p>
                </div>
                <div>
                    <head>Capitulum 15</head>
                    <p>De distrahentibus bona moriencium clericorum.</p>
                    <p>Quia nonnulli abbates, priores, prepositi, decani et alii prelati ac canonici alieque persone ecclesiastice siue spirituales ac laice, cuiuscumque condicionis existant, uacantibus dignitatibus, personatibus, officiis, canonicatibus et prebendis, ecclesiis parrochialibus ac quibuscumque beneficiis ecclesiasticis sibique subiectis uel ad ipsorum collacionem, institucionem, presentacionem uel custodiam spectantibus bona ipsorum beneficiorum siue ecclesiarum per prelatos, canonicos siue rectores defunctos derelicta uel tempore uacacionis obuenienda, que ad utilitatem ecclesiarum conuerti uel futuris rectoribus reseruari debent, distrahunt, consumunt, dilapidant et pro se usurpant, nos, qui indempnitati ecclesiarum iure ordinario prouidere debemus, premissis occurrere uolentes statuimus, quod quicumque abbas, prior, prepositus, decanus uel quicumque alter prelatus uel canonicus uel alia quecumque persona ecclesiastica siue spiritualis aut laica uel secularis, cuiuscumque status uel condicionis fuerint, bona post mortem huiusmodi rectoris derelicta, uel que infra tempus uacacionis euenerint, rapuerint, consumauerint, distraxerint uel aliquomodo usurpare presumpserint, sentenciam suspensionis ab officio et beneficio tamdiu se nouerint ipso facto incurrere, quousque de predictis satisfecerint realiter et cum effectu, laici uero non patroni similiter sentenciam excommunicacionis, patroni uero presentandi potestate illa uice uacacionis, et nisi moniti occupata plene restituerint infra mensem, iure patronatus ipsius ecclesie perpetue sint priuandi.</p>
                </div>
                <div>
                    <head>Capitulum 16</head>
                    <p>De maioritate et obediencia.</p>
                    <p>Si superioribus per inferiores cum reuerencia non obeditur, norma ecclesiastice discipline confunditur.</p>
                    <p>Idcirco statuimus, quod nullus presbiter secularis siue regularis alicui laico cuiuscum</p>
                    <p>que status uel condicionis fuerit, in capellanatu siue in missis celebrandis deseruiet uel cum eo ad seruiendum stare presumat, nisi prius in manibus nostris uel successorum nostrorum de seruandis constitucionibus sinodalibus prouincialibus ac mandatis siue preceptis nostris et nostrorum successorum ac de intimandis ipsis laicis predictis iuramento prestito, alias sentenciam excommunicacionis ipso facto incurrat, quam eciam ipsos ex tenore presencium incurrere uolumus.</p>
                    <p>Omnes et singuli clerici seculares et religiosi nobis diocesano iure subiecti in missis et oracionibus omnibus pro serenissimis principibus B. et Io; germanis ducibus Mazouie ac illustribus dominabus A. Semouithi et A. Io. predictorum coniugibus ducissis Mazouie, quarum ecclesie nostre diocesis presenti tempore magna tirannide oppresse magnis gaudent suffragiis ac pro eis, qui pro tempore fuerint, ducibus et ducissis Mazouie deuotas preces fundant ad Dominum ac in sermonibus siue predicacionibus ad populum pro eisdem orare christifideles, ut in presenti uias ipsorum dirigat per suorum semitas mandatorum, pro statu pacifico ecclesie et subditorum ipsorum, ad defensionem ecclesie iuriumque, in qua proch dolor nunc desides et frigidi sunt, inducant et in futuro eis premium tribuant beatorum.</p>
                </div>
                <div>
                    <head>Capitulum 17</head>
                    <p>De contumacia et dolo</p>
                </div>
                <div>
                    <head>Capitulum Q</head>
                    <p>uia contumacia scienciam presupponit, statuimus, quod omnes et singuli, quibus execucio litterarum, rescriptorum, mandatorum, citacionum, inhibicionum et quorumcumque preceptorum huiusmodi nostrorum et successorum nostrorum uel officialis nostri et successorum nostrorum fienda committitur, ad illos, qui huiusmodi litteris siue rescriptis ligari et ad presenciam nostram uel iudicium nostrum uel bsuccessorum nostrorum uel officialis predicti trahi debent siue trahentur, personaliter, si commode inueniri et adiri possunt, et si inueniri et adiri non possunt, tunc ad domos habitacionum ipsorum, si ipsas habent uel in quibus habitare consueuerunt, accedant et demum in ecclesiis parrochialibus, in quibus sacramenta ecclesiasticas percipere et diuina officia audire solent, in presencia multitudinis christifidelium huiusmodi litteras, rescripta, citaciones, mandata et edicta publice proponant et in wlgari lingwa parrochianorum exponant et citandos citent et ligandos ligatos denuncient, monendosque moneant et iuxta formam et tenorem ipsorum ipsa exequantur et in signum execucionis ipsorum se manibus propriis huiusmodi litteris, rescriptis, siue mandatis subscribant designando personas, annum, mensem, diem et locum, contra quas, quibus et in quo huiusmodi mandatum est executus, tali uidelicet forma: Ego N. rector ecclesie de P. presens mandatum anno Domini Mo etc. die mensis septembris X uel in tali festo sancti N. in personam P. ipso personaliter in domo sua uel in alio loco apprehenso, si ipsum apprehendit, sum executus et in signum execucionis me propria manu subscripsi et sigillo meo sigillaui; si autem talis, contra quem huiusmodi execucio fieri debet, personaliter, ut premittitur, apprehendi non poterit, tuncc executor ipse scribat sic in littera exequenda: Ego N. rectore ecclesie de B. presens mandatum in domo habitacionis P., quia ipsum personaliter habere non potui, nec commode accedere et inuenire ualui, tali banno, mense die ut supra dictum est.</p>
                    <p>Et demum in ecclesia parrochiali de M., similiter designando annum, mensem et diem uel festum, sum executus, et in signum execucionis, ut supra, me manu propria subscripsi et sigillo meo proprio, quo utor, sigillaui.</p>
                    <p>Et ne persone supradicte de sigillacione huiusmodi propter carendam sigillorum aliquam difficultatem ingerere possint, presenti statuto statuimus, quod quilibet personarum predictarum sigillum proprium infra spacium trium mensium, de quibus supra fit mendo, habere sub pena medie sexagene, nobis soluende, procurent.</p>
                    <p>Execuciones uero huiusmodi litterarum, rescriptorum, citacionum et quorumcumque mandatorum nostrorum uel officialis nostri uel nostrorum successorum et aliorum Prelatorum inferiorum ecclesie et diocesis nostrarum iurisdiccionem de iure uel de consuetudine habencium aliter facte, nullius sint ualoris et momenti, secus uero huiusmodi litteras, rescripta et mandata exequentes de omnibus iniuria, expensis, interesse et dampno ipsis, pro quo et contra quos execucio fuerit facta, si prosequi uoluerint, et nobis et nostris successoribus ad penam octo, et aliis prelatis inferioribus supradictis, quorum mandata fuerint, duorum grossorum monete Pragensis tenebuntur, quos eciam presenti statuto, cum de hoc ex inspeccione littere uel mandati executorum uel alias constiterit, de premissis teneri decernimus et tenore presencium condempnamus.</p>
                </div>
                <div>
                    <head>Capitulum E</head>
                    <p>t quia ex malicia quis commodum reportare non debet, statuimus, quod si atiqui, qui nostris uel nostrorum successorum uel officialis nostri et dictorum successorum nostrorum litteris ad iudicia euocandi siue citandi essent uel ipsis mandata, precepta, moniciones, inhibiciones nostra uel dictorum successorum uel officialis fuerint intimanda, insinuanda uel notificanda, essent crudeles tiranni et taliter, quod executores pro execucione facienda sine periculo uite uel perdicione bonorum suorum uel tali metu, qui in constantem uirum caderet, ipsos personaliter uel domos siue habitaciones ipsorum adiri non possent, quod execucio huiusmodi litterarum ac mandatorum uel preceptorum et aliorum predictorum in ecclesiis parrochialibus in quibus diuina audiunt et sacramenta ecclesiastica percipiunt, et in ecclesia cathedrali publice coram christifidelibus facta ipsos communiter et diuisim arceat et astringat, ac si ipsis personaliter fuisset facta uel ipse littere et mandata intimate, si de huiusmodi tirannide ac crudelitate per euidenciam facti uel. saltem per ipsius executoris constiterit iuramentum.</p>
                </div>
                <div>
                    <head>Capitulum 18</head>
                    <p>De fide instrumentorum rubrica.</p>
                </div>
                <div>
                    <head>Capitulum S</head>
                    <p>epe nonnulli publicos notarios se fore mencientes falsa instrumenta, quibus contra ueritatem innocentes ledunt, conficiunt, et quia, que ab extra ueniunt, probacione legitima sunt necessaria, statuimus, ut nullus in nostra diocesi pro notario publico habeatur, nec ad officium notariatus admittatur uel instrumenta ipsius tamquam publica recipiantur, nisi coram nobis uel successoribus nostris uel officiali nostro uel dictorum successorum de officio sui thabellionatus per autenticum suum siue per litteram sue creacionis in notarium uel alias legittime probet et docuerit etc.</p>
                </div>
                <div>
                    <head>Capitulum 19</head>
                    <p>De uita et honeste clericorum.</p>
                    <p>Nichil magis statui ecclesie officit preiudicialeque et scandalosum existit, quam inhonesta uita clericorum, qui licet principatum tenentes religionis cunctorum religiose uiuendum norma esse deberent, per mala opera uite ipsorum ac perniciosa exempla morum se ipsos et quibus presunt damnant.</p>
                    <p>Quapropter ut ipsi clerici sicut precellencia status sic honestate uite, moribus ac bonis operibus precellant ceteros, huiusmodi morbi inhonestatis curam a capite incipientes de consensu fratrum nostrorum capituli nostre ecclesie et predictorum statuimus, quod omnes et singuli prelati et canonici ceterique beneficiati et officiati nostre ecclesie communiter et diuisim infra diuina officia uidelicet matutinum, primam, terciam, missam, sextam, nonam, uesperas ac completorium toccam albam hoc est superpilicium et almucias, ipsi prelati et canonici et griseo uario, quod popielicze dicuntur, albo uario hoc est ipsius uarii uentribus griseis subductis, beneficiati uero et officiati de pellibus aspergellorum similiter uentribus ipsorum albis subductis, et omnes tam prelati quam canonici et beneficiati ac officiati biretro nigro rotundo uel cum dependendis ad aures more religiosorum, et ipsi prelati et canonici diebus sollennibus et qui in ecclesia nostra sollennes habentur, infra dicta diuina cappas sericeas uel alias deferant et ipsis utantur nec ipsorum ecclesiam ultra medium infra dicta diuina sine superpilicio, almucio et bireto intrare uoluntarie siue temerarie sub penis infrascriptis presumant, ut per huiusmodi habitus eminenda status ipsorum inter ceteros cognoscatur.</p>
                    <p>Ipsi uero religiosi quorumcunque ordinum sub penis in regula ipsorum ordinum contentis et sentencia excommunicacionis ac rectores ecclesiarum parrochialium necnon uicarii et clerici ipsorum ac sanctuarii nostre ecclesie superpilicia, de quibus supra, infra ipsa diuina, et ipsi rectores et uicarii ipsorum eciam quando cum Corpore Christi uel cum sacro oleo ad infirmos uadunt ac campanellam deferant et ipsis utantur nisi cum eos de uno loco ad alium equitare oporteret, tunc sine superpilicio tamen cum campanella uadant.</p>
                    <p>Si quis autem predictorum communiter et diuisim huiusmodi habitum temerarie portare siue ipso uti in dictis locis et temporibus neglexerit, si prelatus XII, si canonicus octo, si uero beneficiatus et officiatus nostre ecclesie uel rector parrochialis uel ipsius uicarius quatuor grossos monete Pragensis pro qualibet uice negligencie ingressus siue excessus penam, ipsi uero religiosi dictam penam in regula suorum ordinum contentam ipso facto incurrant, quam penam pecuniariam ipsi prelati, canonici infra VIII dies a tempore ipsius excessus siue negligencie procuratoribus capituli nostre ecclesie pro tempore, ipsi prelati, canonici, beneficiati et officiati sub pena excommunicacionis, rectores uero et uicarii ipsorum sub pena dupli pro commodis et necessariis ecclesie nostre de scitu et consensu ac uoluntate nostris uel nostrorum successorum et dicti capituli nostri conuertendis soluere et assignare et ipsi religiosi superioribus suis iuxta religionis sue regulam siue statuta pro huiusmodi excessu satisfacere et iuxta ipsorum mandatum penitenciam recipere teneantur, quam sentenciam excommunicacionis ac dupli ipsos communiter et diuisim, si infra dictos octo dies huiusmodi penam non soluerint pecuniariam, ut prefertur, extunc ipso facto uirtute presentis statuti incurrere decernimus, et si huiusmodi sentenciam excommunicacionis per unum mensem et dictos VIII dies immediate sequentem sustinuerint uel aliquis ipsorum sustinuerit, extunc ipso mense elapso omni prouisione, quam a mensa nostra uel capituli nostri habuerit in quibuscumque rebus constiterint siue in villa siue in decimis siue in possessionibus uel rebus quibuscumque, ipso facto sint priuati.</p>
                    <p>Uerum si huiusmodi sentencias excommunicacionis, priuacionis, per alium mensem dictum primum immediate sequentem contumaciter sustinuerit siue sustinuerint, nec huiusmodi penas pecuniarias soluerint, extunc omnibus dignitatibus, personatibus, canonicatibus et prebendis ac beneficiis et officiis, que in dicta nostra ecclesia et quam contemserint, et ipsi rectores ecclesiarum dictis eorum ecclesiis priuandos uel aliis penis ad arbitrium nos trum uel successorum nostrorum decernimus priuandos siue puniendos nec a dictis excommunicacionibus demum nisi satisfaccionibus habitis realibus et nec per alium quam per nos et nostros successores absoluantur.</p>
                </div>
                <div>
                    <head>Capitulum 20</head>
                    <p>De habitu clericorum.</p>
                    <p>Quia serie sacrorum canonum tam salubriter quam prouide constitutum est clericos caste uiuere, honestas uestes tam in forma quam in qualitate siue colore, uidelicet nec nimis longas nec largas nec excessiue curtas uel strictas sed decentem et mediocrem formam longitudinis et: largitudinis habentes, nec rubei nec uiridis coloris, uirgatam aut secatam uel diuersorum colorum, partitas uel alias laicalis uel histrionis forme, sed unius et honesti coloris et forme, ac tonsuram  capillorum patentibus auribus et coronam siue clericam deferre, conam et barbam non nutrire, inhonesta officia et comercia laicalia uitare ac ipsa non exercere, ut sunt hastiludia, tornamenta uel maccellas carnificum per se et personaliter et aliis officiis laicalibus inmundis uel scenis non preesse nec ea exercere, mimis siue histrionibus et aliis inhonestam uitam ducentibus se non miscere, loca inhonesta ac spectacula non uisitare, sanctimonialium et claustra sine licencia superiorum non intrare, ebrietatem, commessaciones ac gulam tanquam preparamenta et incentiua luxurie uitare, arma offensibilia ac prohibita sicut sunt baliste, arcus et alia non portare, cunctaque inhonesta ac nociua et scandalosa uitare et uirtuosa exercere, ludos alearum uel taxillorum et alias quascumque inhonestates non exercere nisi aliquando inter se pro recreacione uel pro cena simul facienda hoc facerent.</p>
                    <p>Ideo ea et alia similia in huiusmodi canonibus expressa non opportet refrenare, sed quia tempore moderno clerici tam seculares quam religiosi laicorum quorumdam abusum, modum siue formam in manicis circa tunicas portandis sequentes huiusmodi abusum et, ut uerius dicatur, fatuitatem honestati preferentes manicas circa tunicas deferunt, que usque ad terram pendent et quasi gugule siue cappe monachorum uel fratrum minorum uel predicatorum apparent et sepe tantum et aliquando plus, quam in tota tunica, de panno in ipsis expendunt, unde ex hoc prouenit, quod bona Crucifixi, que pauperibus Christi per modum elemosinarum largire et in usum ecclesiarum et aliorum piorum operum conuerti deberent in huiusmodi uanitatibus non sine mortali peccato et offensa Dei consumuntur, dampnaque ecclesiis quam magna inferunt, quia huiusmodi clerici, cum pro diuinis celebrant uel pro ministrando celebranti in diuinis uel aliis sacris uestimentis siue ornatibus uel indumentis se induunt, propter magnitudinem, longitudinemque, largitudinem huiusmodi manicarum sacras uestes siue indumenta, quibus se induunt et que non sunt nimis large, in tantum trahunt et laniant, quod in breui tempore, que longo tempore durare possent, destruuntur et anichilantur, aliaque incommoda, dampna et impedimenta ex huiusmodi abusu siue uanitate manicarum insurgunt et proueniunt, prout experiencia rei edocet.</p>
                    <p>Quare huiusmodi abusum uanitatis tollere et dictis dampnis et incommodis medelam adhibere cupientes, statuimus, quod huiusmodi clerici beneficiati quibuscumque beneficiis et non beneficiati in sacris ordinibus constituti et alii in minoribus ordinibus constituti et religiosi quorumcumque ordinum priuilegio ac immunitate clericali gaudere uolentes nostre Cathedralis ecclesie ciuitatis et diocesis huiusmodi manicas longas et largas ad modum gugularum, ut prefertur, clausas siue apertas a tempore publicacionis presentis statuti infra sex menses dictam publicacionem inmediate sequentes, quod tempus sex mensium ipsis communiter et diuisim pro canonica monicione et peremptorio termino assignamus, sub pena excommunicacionis deponant et quilibet ipsorum deponat nec ipsis unquam et inantea uti uel ipsas portare, nisi ex causa legittima presumat, uerum si infra dictos sex menses, ut prefertur, huiusmodi abusum manicarum non deposuerint uel unquam inantea portandas sine causa, ut premittitur, resumserint uel ipsas portauerint, ipsos et quemlibet ipsorum communiter et diuisim sentenciam excommunicacionis ipso facto extunc incurrere uolumus, quam eciam in ipsos, ut premittitur, uirtute presentis statuti ferimus, a qua per nullum alium nisi per nos uel per nostros successores satisfaccione reali ad arbitrium nostrum uel successorum nostrorum pro tempore habita absolui possint.</p>
                </div>
                <div>
                    <head>Capitulum 21</head>
                    <p>De conhabitacione clericorum et mulierum rubrica.</p>
                    <p>Quamuis clerici in suscepcione sacrorum ordinum tacite uotum continende emittunt, multi tamen clerici huius uoti immemores nedum temptacionibus uincti occulte desideria carnis in sue salutis preiudicium perficiunt, sed eciam tempora temptacionum preuenientes ne frustra temptentur in domibus propriis uel uicinis paratas ad carnis desiderium explendum hmulieres fornicarias honestati clericali non parcentes publice nutriunt et fouent.</p>
                    <p>Ne igitur ex tollerancia huic crimini tacitum consensum, qui in malo facto operi comparatur, prebere uel ipsum approbare uideantur, statuimus, ne quis clericorum ciuitatis uel diocesis nostrarum, cuiuscunque status uel condicionis fuerit, beneficiatus uel non beneficiatus in sacris ordinibus constitutus in domo sua suspectas mulieres uel eciam extra domum in sua procuracione publice detineat concubinas, quas eciam dudum per nostrum certum processum de anno Domini MoCCCoXCo septimo de mense augusti nutrire et fouere prohibuimus prout in dicto processu continetur, quem tenore presentis statuti quo ad omnes ipsius effectus reuocamus, per hoc autem penas et sentencias, si quas transgressores huiusmodi processus incurrerint, reuocare non intendimus, nec reuocamus.</p>
                    <p>Si quis uero clericorum deinceps et inantea presentis statuti contemptor fuerit et huiusmodi suspectas mulieres, concubinas ad usum fornicarium siue libidinis carnis in domo sua uel extra publice, ut prefertur, uel fouerit uel foueri procura, uerit, ultra penas per statuta prouincialia contra tales promulgatas, quas quoad hoc in suo esse stare permittimus, sicut eciam ipsas tollere non possumus, si fuerit beneficiatus et morbum siue vicium huiusmodi infra octo dies a die publicacionis presentis statuti, ut premittitur, non purgauerit et concubinas mulieres non dimiserit uel dimissas uel alias umquam receperit, et, ut premittitur, publice tenuerit, beneficia siue beneficium, quod uel que tunc habuerit, per nos uel per nostros successores pro tempore, probato tamen excessu tali probacione, que in manifesto uel publico facto sit necessaria, est priuandus; si uero non fuerit beneficiatus, ab execucione ordinum ad tempus uel perpetuo, prout nobis uel nostris successoribus uidebitur, suspendendus, quos eciam omnes et singulos supradictos eorum malicia exigente penis carcerum et pecuniaria unius sexagene monete Pragensis et aliis, quibus pro correccione huiusmodi criminis nobis uel nostris successoribus uidebitur uti, tenore presencium decernimus puniendos, archidiaconos uero, qui clericos sui archidiaconatus et decanos rurales, qui plebanos siue clericos eciam sui decanatus, ac plebanos, qui suos uicarios siue clericos  respersos hoc vicio, ut premissum est, scienter tollerarent et nobis uel nostris successoribus infra octo dies a die, quo resciuerint uel quam cito commode poterint, non notificarent uel a sic respersis pecunias, ne ipsos denuncciarent, reciperent, tamquam pro proprio concubinatu et pena unius sexagene grossorum monete Pragensis pro qualibet uice negligencie puniendos decernimus.</p>
                    <p>Nichilominus, ut ipsi archidiaconi in uisitando clerum sibi subiectum ac de inquirendo de huiusmodi crimine sint diligenciores, licet ad hoc ex officio ipsorum teneantur, ultra procuracionem expensarum, que ipsi, cum uisitant, de iure debentur, quinta parte dicte pene pecuniarie, nobis et nostris successoribus quatuor reseruatis, uolumus gaudere, quam tamen sub penis supradictis contra ipsos archidiaconos supra promulgatis et sub perdicione huiusmodi quinte partis exigere non presumant, nisi prius nobis et nostris successoribus notificacione, ut prefertur, facta.</p>
                </div>
                <div>
                    <head>Capitulum 22</head>
                    <p>De instituiconibus.</p>
                    <p>Quia commissio cure animarum solum ad episcopum in sua diocesi de iure spectat beneficiaque ecclesiastica sine canonica institucione obtineri non possunt, statuimus, quod nullus clericus secularis uel religiosus beneficium ecclesiasticum et, quod in titulum perpetui ecclesiastici beneficii assignatur, siue confertur, cum cura uel sine cura, eciam, si per ipsos religiosos regi uel gubernari est consuetum, nisi per episcopum constituatur et cura animarum ipsius sibi committatur, quam nullus inferior preter episcopum in sua diocesi committere potest, recipere uel se de ipso intromittere presumat, nec huiusmodi clerici ad beneficia predicta instituantur siue confirmentur, nisi prius de obediencia et reuerencia suis superioribus faciendis, de statutis synodalibus et prouincialibus et mandatis siue preceptis ipsorum superiorum licitis et honestis seruandis, tenendis et exequendis, de cura et onere beneficii, ad quod instituetur, habendis et exercendis et supportandis ac defensione, recuperacione bonorum iuxta posse et de non alienacione ipsorum corporale ad sancta Dei Ewangelia prestet iuramentum, et nichilominus proclamacione generali siue crida, siue citacione contra omnes, quorum interest, prout iuris est, ut ad certum diem allegare, docere de suo interesse ueniant, cum cominacione, quod nisi tali die uenerint, postea non audiantur premissa, et quia sic instituti siue confirmati per nullum alium, nec eciam per ipsos religiosos, ad quos ius presentandi ad huiusmodi beneficia spectet, quam per episcopum, per quem sunt instituti, ab huiusmodi beneficiis remoueri uel reuocari possunt, nisi hoc ipsis religiosis de speciali priuilegio competeret, cum ipsius est destituere, cuius instituere, per hoc tamen si huiusmodi clerici religiosi suis ordinibus uel monasteriis superioribus aliquid facere uel de ipsis beneficiis dare uel soluere de iure uel de consuetudine debent, preiudicare non intendimus etc.</p>
                </div>
                <div>
                    <head>Capitulum 23</head>
                    <p>De clericis non residentibus.</p>
                    <p>Cum de residencia Prelatorum ac canonicorum ecclesiarum cathedralium et collegiatarum per ipsos prelatos et canonicos circa ipsas ecclesias facienda per iura communia et statuta prouincialia multum salubriter, prout in ipsis statutis continetur, sit prouisum, quibus statutis omnes et singulos prelatos et canonicos nostre ecclesie monemus, ut iuxta tenorem ipsorum residenciam in nostra ecclesia, si penas in ipsis statutis contentas euitare uolunt, faciant.</p>
                    <p>Uerum quia de iure communi omnia beneficia ecclesiastica residenciam personalem requirunt, statuimus, quod omnes et singuli abbates, prepositi, priores ceterique religiosi quorumcumque ordinum nostre diocesis in suis abbaciis, preposituris, prioratibus, monasteriis personalem ac continuam residenciam, cum sine monasteriis, tamquam pisces sine aqua, stare non possunt nec debent, residenciam faciant, nisi ex causa necessaria ac racionabili, commodum et utilitatem suorum monasteriorum requirendo, ipsos ab ipsis monasteriis absentari oporteret, quam priori conuentus et aliis fratribus senioribus conuentus, antequam se absentent, notificare et insinuar tenentur et debent, qua expedita sine mora, quamcito poterint, ad monasteria reuertantur.</p>
                    <p>Rectores uero ecclesiarum parrochialium similimodo circa ipsas ecclesias personalem et continuam facere residenciam teneantur et sint astricti, cum circa ipsas, sicut mariti cum uxoribus, facere et manere tenentur, nisi de nostra uel successorum nostrorumb licencia ex causa legitima petita et obtenta, se ad tempus ipsis certum prefigendum absentarent, si uero prefati abbates, prepositi uel priores uel alii religiosi, aut ipsi rectores ecclesiarum parrochialium communiter et diuisim, aliter quam premissum est, se ab ipsis monasteriis aut ecclesiis absentarent, ipsos abbates, prepositos siue priores ab administracione et percepcione ac eciam ipsos rectores ecclesiarum a percepcione fructuum ipso facto tenore presencium per sex menses suspendimus ac suspensos tenore presencium fore decernimus, infra quod tempus suspensionis ipsam administracionem ac percepcionem fructuum, quo ad abbates, prepositos et priores ipsis conuentibus committimus, quo uero ad rectores ecclesiarum nobis et' nostris successoribus committendam reseruamus, quos fructus infra dictum tempus perceptos ad utilitatem et commodum ipsorum monasteriorum per ipsos conuentus ac eciam ipsarum parrochialium ecclesiarum fabricam conuertendos decernimus; si uero ipsi abbates, prepositi uel priores ac ipsi rectores de huiusmodi administracione uel fructuum percepcione infra dictum tempus se temere intromiserint, ipsos communiter et diuisim abbaciis, preposituris, prioratibus ac ecclesiis, ipsis ad hoc uocatis ad allegandum causam racionabilem, si quam habuerint, priuandos decernimus.</p>
                    <p>Et nichilominus, si ipsi rectores ecclesiarum parrochialium per sex menses a suis ecclesiis aliter, quam ut supra premissum est, se absentauerint, ipsos communiter et diuisim suis ecclesiis ipiso factox priuatos tenore presencium decernimus, quo tamen statuto mansionarios siue uicarios nostre Cathedralis ecclesie, qui continue in ipsa ecclesia residenciam facere tenentur, aut in suis ecclesiis parrochialibus, quas pro tempore habuerint, et quibus presiderint, residenciam faciant, ligare non intendimus, qui tamen in ipsis parrochialibus ecclesiis per uicarios doneos deseruire debent, quos uicarios nobis et nostris successoribus pro examine, an fuerint idonei et sufficientes, subeundo et cura committenda presentabunt, alias tam ipsos mansionarios, quam eorum uicarios pena statuti positi de officio uicarii, quod incipit: Nonnulli ecclesiarum parrochialium rectores etc. incurrere ipso facto et tenore presentis statuti decernimus et, quas penas hic reperimus, repetimus et pro insertis habere uolumus.</p>
                </div>
                <div>
                    <head>Capitulum 24</head>
                    <p>De rebus ecclesiarum non alienandis rubrica.</p>
                    <p>Quia facta et negocia et presertim magna uel ardua ecclesiarum tam cathedralium, quam collegiatarum et quarumcumque iuxta sacrorum canonum diffinicionem non per singulares capitulorum uel collegiorum seu conuentuum ipsorum personas singulariter requisitas, sicut hactenus proch dolor in nostra Piocensi ecclesia et in aliis ecclesiis nostre diocesis, non sine magnis preiudicio et dampno ipsorum, prout experiencia rerum magistra edocuit, obseruatum existit, sed per prelatos et canonicos uel monachos tamquam membra capitulariter cum suo capite, dum existit, uidelicet episcopo uel abbate siue preposito et alio, qui caput ecclesie uel conuentus siue monasterii existit, in capitulo generali uel eciam extra generale ex causa tamen necessaria capitulariter tamen conuocatis et congregatis diligenti tractatu et matura deliberacione communiter siue capitulariter habitis et premissis in ipsis capitulis tractari, diffiniri et expediri debent; Proinde nos Iacobus, Plocensis ecclesie episcopus, de consilio et consensu fratrum nostrorum capituli nostre ecclesie predicte ac wenerabilium fratrum Floriani Sancte Marie in Czirwensko sancti Augustini canonicorum regularium, Iohannis sancti Adalberti in castro Plocensi sancti Benedicti ordinum et monasteriorum abbatum et suorum conuentuum necnon Ulrici, prepositi sancti Michelis Plocensis et capituli ipsius futuris malis et indempnitatibus dicte nostre et aliarum collegiatarum, conuentualium tam secularium, quam regularium nostre diocesis ecclesiarum, quantum possumus, precauere cupientes, statuimus et deinceps obseruandum decernimus, quod huiusmodi facta et negocia magna uel ardua nostre Cathedralis et aliarum ecclesiarum et conuentuum siue monasteriorum predictorum non alias, quam in capitulis generalibus capitulariter congregatis uel ex causa necessaria extra capitulum generale, dum tamen capitulum ad hoc congregetur, debita deliberacione ac diligenti tractatu prehabitis, tractentur et expedientur nec aliqui contractus donacionis, uendicionis, alienacionis, permutacionis, locacionis, concessionis et alii quicumque et quocumque nomine censeantur, de quibuscumque bonis communiter et diuisim ad ecclesias seu mensas nostras ac dictorum abbatum, capitulorum, conuentuum seu monasteriorum uel ad ipsos ac ipsa capitula, abbates seu monasteria et prepositos, necnon ad prelatos et canonicos singulares quoscumque spectantibus et pertinentibus aliter et alibi, quam ut supra premissum est, et nichilominus de nostro et successorum nostrorum consensu et auctoritate requisitis et adhibitis, ut eciam iuris existit, fiant nec celebrentur; uerum si huiusmodi persone, capitula uel conuentus coniunctim uel diuisim contra hoc statutum directe uel indirecte uel aliquo colore uenire uel facere presumpserint, si fuerint de capitulo nostre Cathedralis ecclesie, penas in statuto, quod incipit: Cum iure dictante, si in ecclesiis prelatorum etc. ... expressas, quas hic repetimus et pro repetitis habemus, si uero alie persone singulares superius expresse, excommunicacionis, capitula uero et conuentus suspensionis sentencias ipso facto uolumus et uirtute presentis statuti incurrere decernimus, et nichilominus tractatus et contractus ac facta et negocia huiusmodi contra premissa sic attemptata nullos et irritos, ac nulla et irrita nuncciamus.</p>
                    <p>Demum si abbates, priores, prepositi, capitula ac conuentus predicti communiter et diuisim huiusmodi sentencias excommunicacionis et suspensionis, per mensem a tempore transgressionis computandum contumaciter sustinuerint, extunc ipso mense elapso ipsos et quemlibet ipsorum communiter et diuisim ab administracione ac fructuum percepcione ipso facto et tenore presencium suspensos decernimus; si uero huiusmodi sentencias excommunicacionis, suspensionis per alium mensem dictum primum inmediate sequentem sustinuerint, uel se administracioni uel percepcioni fructuum immiscuerint, extunc ipso mense elapso ipsos et quemlibet ipsorum abbaciis, preposituris, prioratibus, prelaturis siue dignitatibus, quibus presunt, et beneficiis, que obtinuerint, extunc ipso facto uirtute presentis statuti priuandos nuncciamus ac tenore presentis statuti decernimus priuatos ipsis tamen ex superhabundanti uocatis, ut in dicto statuto: Cum iure dictante etc. continetur, hoc tamen in constitucionibus quorumcumque procuratorum ad quascumque lites et causas spirituales criminales et ciuiles et ad quecumque iudicia spiritualia et secularia et pro quibuscumque rebus, factis et negociis, nec in commissionibus huiusmodi bonorum quibuscumque personis ea nomine ipsorum ad tempus siue ad beneplacitum ipsorum regenda, gubernanda et procuranda, nec ipsis nos et nostris successoribus propter officium pontificalis dignitatis, nisi in alienacionibus et donacionibus perpetuis faciendis, ligare uolumus, nec ea ad nos et successores nostros extendimus, quin in eis constituendis antiqua consuetudo, et in nobis et nostris successoribus ius commune obseruentur, et locum habeant.</p>
                </div>
                <div>
                    <head>Capitulum 25</head>
                    <p>De pignoribus.</p>
                    <p>Cum res sacre in prophanis locis et per personas laicas nisi multum ex necessaria causa, hoc est, propter conseruacionem securiorem, uel alias presertim per blasphemos Christi, uidelicet per ipsos iudeos uel paganos, teneri uel tractari non debeant, statuimus, quod nullus clericorum, cuiuscumque condicionis uel status ornatus, calices, libros uel quascumque res sacras et eciam non sacras ad usum tamen ecclesie deputatas et dedicatas siue depositas in pignus dare siue pignorared aut recipere presumant, alias ipse pignorans tantum, quantum res pignorate duplo ualerent, pro fabrica ecclesie, cuiuscumque res fuerint, impendere, et qui in pignus recipit, mutuata siue concessa pecunia super ista re non habita, ipsam rem ecclesie restituere per censuram ecclesiasticam et ipse iudeus per suspensionem communionis christianorum tam diu, quousque rem restituerit et penas, ipse iudeus quinque sexagenas grossorum monete Pragensis, alii uero ad arbitrium nostrum uel successorum nostrorum pro fabrica ecclesie nostre Cathedralis uel in alios usus conuertendas, soluant ac soluere compellantur.</p>
                </div>
                <div>
                    <head>Capitulum 26</head>
                    <p>De fideiussoribus.</p>
                    <p>Inter alios tractatus fideiussoriam caucionem non est dubium, si per clericos frequentuatur, ecclesiis fore nociuam, proinde statuimus, quod nullus clericus nostre diocesis secularis uel religiosus, cuiuscumque status, condicionis, gradus fuerit, fideiussoriam caucionem pro quacumque persona ecclesiastica uel seculari siue laica uel uniuersitate facere presumat, nisi in necessitate nostra uel successorum nostrorum aut ecclesie nostre Cathedralis uel de licencia nostra uel successorum nostrorum hoc faceret, contrarium facientes ad arbitrium nostrum uel successorum nostrorum puniantur.</p>
                </div>
                <div>
                    <head>Capitulum 27</head>
                    <p>De sepulturis.</p>
                    <p>Quia in officio sepulture, que magnarum pietatis et religionis est, tam clericorum quam superstitum heredum ipsorum moriendum auaricia, impietates et errores multi contra sacrorum canonum sancciones committuntur, ex eo quod ipsi clerici aliquando non suos parrochianos et, qui apud eos sepulturam non elegerunt, mittentes efalcem in messem alienam, ad sepulturam recipiunt et sepe suos non aliter, nisi pro ipsa sepultura ex pacto expresso aliquid habeant, crimen simonie ex uendicione sacri loci, qui non potest uendi, conmittentes, sepelire nolunt, ipsique superstites et heredes moriencium pietate qualibet relegata de bonis ipsorum moriencium pro salute ipsorum eciam, quod de laudabili et bona consuetudine solet impendi, ac pro seruiciis ipsorum clericorum, que ipsis mortuis tam in uita, quam in morte fecerunt, nichil impendere uolunt, unde dictis obuiare cupientes, statuimus, quod nullus clericus secularis ac religiosus siue collegium uel conuentus parrochianum non suum et qui sepulturam apud eos non elegerint, nec quibus per sacros canones et per statuta prouincialia et synodalia sepultura negata existit, ut sunt manifesti usurarii, heretici, se precipitantes in hastiludiis et tornamentis, ipsa exercentes excommunicati a iure uel ab homine, in publicis patibulis siue furtis uel alias pro maleficiis suspensi, siue condempnati morti et qui alias non fuerint contriti et confessi et alii per canones prohibiti, ad sepulturam recipiant, nec pro sepultura illorum, quos de iure sepelire possunt, aliquid per modum pacti pactando siue forizando exigant, sed illud quod per modum elemosine uel alias bono et gratuito modo sibi offeratur, cum graciarum edonibus recipiant, nisi pro seruiciis circa funera moriencium per ipsos clericos inpensis uel ex bona et laudabili consuetudine ipsis aliquid debeatur, quod exigere licite possunt, et quod ipsi superstites et heredes ipsorum moriendum ad pia opera inpendenda ac elemosinas faciendas pro animabus ipsorum moriendum sub penis per sacros canones contra ipsos promulgatis ac sub attestacione diuini iudicii teneantur, nec se ab ipsis impendendis retrahant, si quis autem ausu temerario contra premissa uenire presumpserit, penas in ipsis canonibus promulgatas ad arbitrium nostrum et successorum nostrorum nouerit se incursurum.</p>
                </div>
                <div>
                    <head>Capitulum 28</head>
                    <p>De patronis crimen sacrillegii committentibus.</p>
                    <p>Sunt nonnulli patroni laici et clerici in ecclesiis parrochialibus uel aliis beneficiis non intitulati, qui crimen sacrilegii non aborrentes oblaciones ad sacra altaria in ecclesiis per christifideles pro redempcione animarum, pro sepulturis funerum oblatas aliquid et aliquando totum pro se ausu sacrilego usurpare presumunt, quare, cum hoc sit sacris canonibus contrarium, animabus periculosum et ipsis ecclesiis dampnosum, statuimus, quod si quis huiusmodi patronorum clericus uel laicus predicta uel aliquid ipsorum inantea facere, uel attemptare presumpserit, sentenciam excommunicacionis ipso facto nouerit se incursurum, quam eciam ipsum extunc tenore presencium incurrere et per rectores ecclesiarum denuncciare decernimus, a qua per nullum alium, nisi per nos et successores nostros illo, quod recepit, et tanto plus illius realiter restitutis potest absolui.</p>
                    <p>Uolumus autem, quod rectores ecclesiarum in suis ecclesiis, cum exortaciones ad populum uel uerbum Dei proponant diebus dominicis et festiuis hoc statutum, ne huiusmodi patroni per ignorandam se ualeant excusare, alta et intelligibili uoce publicent, ipsosque patronos, ut se ab huiusmodi rapina abstineant, moneant seriose.</p>
                </div>
                <div>
                    <head>Capitulum 29</head>
                    <p>De parrochiis.</p>
                    <p>Tam fama publica, quam rei ueritate rectores ecclesiarum parrochialium ac homines utriusque sexus ipsarum ecclesiarum parrochianos nostre diocesis manifestos errores animabus periculosos et sacris canonibus contrarios fouere percepimus, uidelicet quod ipsi rectores homines utriusque sexus parrochianos non suos, ipsis non subiectos nec per episcopum diocesanum, cuius proprium est in sua diocesi parrochias distingwere et curam animarum committere, attributose, ad confessiones peccaninum animas ipsorum decipiendo admittunt ipsis sacramenta ecclesiastica ministrando, ipsi homines tamquam accephali et sine pastore periculose errantes, una parrochia, uoluntate uel pocius temeritate, propria postposita, alteri adherent, non attendentes, quod nullus a non suo iudice ligari potest uel absolui, et quod non alteri inferiori post episcopum diocesanum, quam suo sacerdoti, hoc est rectori ecclesie parrochialis, in qua moram domicilii trahunt, confiteri nec sacramenta ecclesiastica secundum generale concilium, nisi aliud in iure reperiatur expressum, recipere possunt, uel a Sede apostolica indultum, cui uellet, confitendi haberet.</p>
                    <p>Quare huiusmodi errores tollere et animarum periculis obuiare, sicut debemus, cupientes, statuimus, quod nullus parrochialis ecclesie rector parrochianum alienum sibi non adiunctum siue non attributum, sine nostra uel nostrorum successorum uel proprii rectoris speciali licencia ad confessionem recipere, uel ei sacramenta ecclesiastica ministrare, nisi cum neccessitatis casus occurreret, presumat, nec aliquis, cuiuscumque status uel gradus aut condicionis existat, dimissis suis: ecclesia et rectore parrochialibus, sine nostra et nostrorum successorum uel proprii rectoris licencia uel necessitate, hoc est periculo mortis ingruente, uel alias de iure uel speciali priuilegio posset ad confessionem suorum peccaminum uel pro sacramentis ecclesiasticis recipiendis uel ad diuina audienda, nisi hoc uidelicet eciam pro diuinis audiendis non in contemptum, sed causa deuocionis uel necessitatis faceret, alienos adire uel proprios dimittere, uel ad alios, quando sibi placeret, transferre; contrarium uero quodlibet premissorum facientes, ipsos rectores, cuiuscumque statuts uel condicionis fuerint, priuacionis beneficiorum et aliis penis ad nostrum et nostrorum successorum arbitrium, parrochianos uero siue homines utriusque sexus excommunicacionis sentenciis plectendos, necnon ad dampna, expensas et interesse condempnandos decernimus.</p>
                </div>
                <div>
                    <head>Capitulum 30</head>
                    <p>De iure patronatus.</p>
                    <p>Ecclesiastica beneficia nulla paccione illicita uel prauitate simoniaca interuenientibus assequi debent, quod quidam patroni siue aduocati ipsorum cupiditate excecati non perpendentes, cum beneficia ecclesiastica quecumque, quorum ius patronatus ad ipsos spectat, uacant, non idoneitatem personarum presentandarum ac commodum et utilitatem ecclesiarum uel plebani querentes, quod  debet fieri sed sue cupiditatis ingluuiam ueneno simoniace prauitatis saturare, quod est uitandum, uolentes ad beneficia sic uaccancia et ad ipsorum presentacionem spectancia clericos ad ipsa instituendos non aliter diocesano episcopo uel alteri superiori, ad quem institucio forsitan spectaret, presentant, nisi prius pecunie summam, uel alias res ab ipsis clericis habeant uel de habendis aut de decimis uel de aliis iuribus ipsis ecclesiis siue beneficiis in toto uel in parte non soluendis aut non exigendis aut de ablatis et usurpatis per eos rebus non recuperandis, uel de restituendis ipsis presentacionis ac inuestiture litteris, si umquam aliquam displicenciam eis inferrent, ac de renunciacione beneficii, ad quod ipsos presentarent, facienda, pacta promissionis siue caucionis ipsis faciant.</p>
                    <p>Cum igitur huiusmodi praue pacciones ac exacciones uel condiciones saluti animarum ac ipsis ecclesiis dampnosa sacrisque canonibus contraria existunt, statuimus, quod si quis patronus clericus uel laicus, cuiuscumque status, gradus uel condicionis existat, aliquem clericum ad aliquod beneficium ad presentacionem suam spectans, ex premissis paccionibus uel modis uel condicionibus uel aliis similibus quibuscumque presentauerit, et deprehensus fuerit, presentacione ad illud beneficium illa uice uacacionis ipso facto sit priuatus, de quo ille, ad cuius instrucionem spectat, illa uice potestatem habebit omnimodam disponendi.</p>
                    <p>Si autem ipse patronus illi, cui illud beneficium per superiorem ipsum fuerit collatum, aliquam difficultatem ingesserit, ipsum ad possessionem non admittendo uel alias perturbando et de huiusmodi impedimentis et perturbacionibus infra unum mensem a die prouisionis de ipso beneficio facta non cessauerit, extunc ipso facto ius patronatus perpetuo amittat, clericus uero sic presentatus, siue qui talibus paccionibus huiusmodi presentacionem obtinuerit, ad sacros ordines suscipiendos et quecumque beneficia consequenda ipso facto sit inhabilis et ab execucione susceptorum ordinum suspensus, a quibus sentenciis per nullum inferiorem, quam per nos et successores nostros absolui nec habilitari possit.</p>
                </div>
                <div>
                    <head>Capitulum 31</head>
                    <p>De celebracione missarum.</p>
                    <p>Quamuis de certis personis pro missis in nostra ecclesia tam diebus solempnibus, quam aliis celebrandis et de ministris tunc celebranti ministrandis sit dispositum, sed ut respectu singularitatis actus aliquod deuocionis accrescat, statuimus et inantea seruandum ordinamus, quod diebus solempnibus et qui in ordinario siue libro ecclesie nostre, qui ordinarius siue speculum chori nuncupatur, sunt descripti, qui pro solempnibus habentur, circa maius altare prelati et canonici nostre ecclesie sub ordine infrascripto missas, ac primas et secundas uesperas ipsarum festiuitatum siue solempnitatum per se uel per alios prelatos siue canonicos, ac ipsi uicarii siue mansionarii dicte nostre ecclesie singulis diebus mane post terciam et ante summam missam, que per magistrum scole et scolares solet decantari de Beata Uirgine, uel aliam sicut tempus requirit, sub penis infrascriptis alta uoce siue cantando, celebrando cantare debent, tenentur et sint astricti hoc modo siue ordine incipiendo, scilicet primo a preposito, deinde ad decanum et sic deinceps ad singulos prelatos gradatim siue successiue de uno ad alterum usque ad ultimum inclusiue descendendo, et deinde ipsis prelatis expletis siue finitis a canonicis corporalibus, siue qui corporales dicuntur, et quorum Canonicatus et prebende sunt perpetui et pro perpetuis beneficiis reputantur, siue per quorum mortem Canonicatus et prebende uaccare consueuerunt, incipiatur similiters de uno ad alium gradatim siue successiue, usque ad ultimum inclusiue descendendo, quibus similiter finitis, si aliqui canonici graciales fuerint et qui iuxta iuris disposicionem sunt creati et recepti ad stallum et ad uocem, similiter incipiendo et de uno descendendo ad alium et sic ad ultimum inclusiue procedatur, quibus sic ut premittitur, tam prelatis, quam canonicis corporalibus et gracialibus expletis, iterum a preposito reincipiatur et simili ordine procedatur eundem modum ut inantea obseruando, et ne in huiusmodi ordine seruando aliquis error committatur, statuimus et ordinamus, quod decanus nostre ecclesie siue ipsius uicesgerens in una cartha pergamenea omnes prelatos per ordinem a preposito incipiendo et demum canonicos ipsos per uillas siue fundos prebendarum uel per nomina, si non habent fundos, et deinde graciales nominaliter et specifice infra unum mensem a tempore publicacionis presentis statuti describantur et describere sint astricti, quam tabulam siue cartam in choro ecclesie siue zacristia dependant affixam, quam eciam tabulam siue descripcionem huiusmodi Prelatorum siue canonicorum, quo ad predicta pro statutis uolumus habere et quia eciam ipsis decanus siue ipsius uicesgerens, prelatos et canonicos futuris solempnitatibus siue festiuitatibus celebraturos in primis festiuitatibus siue solempnitatibus pronunccient et in tabula depingant siue describant, sicut in aliis,ecclesiis est consuetum, quam thabulam in choro ipsius ecclesie similiterk dependant et stare usque ad futurum festum permittant, si uero huiusmodi persone prelatos siue canonicos, ut premittitur, non describerent uel pronuncciarent, uel prelati aut canonici iuxta descripcionem, et pronuncciacionem, ac uicarii siue mansionarii missas huiusmodi non celebrauerint, ipsos et quemlibet ipsorum singulariter, communiter et diuisim, ad penam unius sexagene grossorum Pragensis monete pro qualibet uice excessus uel negligencie soluendam infra octo dies a die huiusmodi excessus siue negligencie computandos procuratori capituli et in usum ecclesie Cathedralis conuertendam condempnamus et ipso facto incurrere decernimus, quam si infra octo dies per ipsum uel ipsius uicesgerentem uel ebdomadarium uel alium, quos eciam monere tenore presentis statuti tenentur et sint astricti, non soluerint, communiter et diuisim ipsos non soluentes extunc ad penam dupli, et ipsos decanum uel uices ipsius gerentem uel ebdomadarium monicionem non facientes nec exigentes, ut prefertur, ad unam marcam dicte monete numeri Mazouiensis condempnamus, similiter ipso facto incurrere decernimus, demum si huiusmodi penas per unum mensem dictos octo dies ultimos inmediate sequentes non soluerint, uel aliquis ipsorum non soluerit, ipsos et quemlibet ipsorum communiter et diuisim omnibus et singulis prouisionibus, in quibuscumque rebus mobilibus et immobilibus aut decimis constitute fuerint, quas a mensis nostra episcopali uel capituli nostri obtinuerint, extunc dicto mense elapso ipso facto priuatos, et dictos uicarios siue mansionarios, si huiusmodi missas non celebrauerint, et uicedecanum siue ebdomadarium, qui non monuerit et non exegerit, a percepcione fructuum et quarumcumque obuencionum siue emolimentorum in ipsa ecclesia et extra suspensos decernimus.</p>
                    <p>Deinde si huiusmodi sentencias priuacionis et suspensionis per alium mensem dictum primum inmediate sequentem animo contumaci sustinuerint, nec penam predictam soluerint, ipsos et quemlibet ipsorum communiter et diuisim omnibus et singulis dignitatibus, personatibus, officiis, canonicatibus et prebendis, uicariis et mansionariis ac beneficiis quibuscumque priuandos et penis aliis puniendos etm mulctandos decernimus, ipsis tamen primitus uocatis iuxta formam et modum statuti, quod incipit: Cum iure dictante etc.</p>
                    <p>Et ne de potestate siue uigore monicionis et de forma monendi per dictos decanum, uicedecanum uel ebdomadarium fiendis, de quibus supra fit mencio, possit dubitari et quouismodo inpugnari, predictis decano, uicedecano et ebdomadario omnes et singulos communiter et diuisim presens statutum non seruantes in toto uel in parte facultatem et omnimodam potestatem infra diuina iuxta consuetudinem in ecclesia nostra hactenus in monicionibus fiendis obseruatam tenore presencium damus et attribuimus ipsosque extunc executores et quemlibet ipsorum communiter et diuisim ad premissa deputamus, ita, quod extunc sine alio mandato speciali uigore presentis statuti in forma et modo premissis monere poterint, quos formam et modum monicionis in aliis omnibus et singulis supra et infra positis statutis per dictos decanum, uicedecanum et ebdomadarium in monicionibus et exaccionibus penarum siue mulctarum uigore quorumlibet statutorum obseruare et tenere uolumus.</p>
                </div>
                <div>
                    <head>Capitulum 32</head>
                    <p>De Corpore Christ ad infirmos portando.</p>
                    <p>Cum inter sacramenta nichil maius preter Corpus Christi existat, ideo cum summa reuerencia excoli et uenerari debet, et quamuis per predecessores nostros modus et forma, quos presbiteri in deportando Corpus Christi ad infirmum seruare et tenere debent, sint constituti, prout in ordinario siue libro ecclesie nostre, qui ordinarius siue speculum chori dicitur et habetur, que omnia et singula, prout stant, approbamus, nichilominus tamen predictis adiciendo statuimus, quod omnes et singuli ecclesiarum parrochialium rectores, ebdomadarii, plebani, uicarii et quilibet presbiteri seculares ac regulares quorumcumque ordinum, cum Corpus Christi ad infirmos deferre contigerit, superpilicio se induant, stola in collo posita, clerico cum campanella, uexillo et candela incensa precedente, in uase, in quo solet Corpus Christ in ecclesia conseruari, hoc deferant et reportent, nisi ipsos propter parrochie latitudinem uel longitudinem ad magnam distanciam equitando deferre oporteret, tunc si, ut premissum est, commode deferre non posset, licitum sit ipsis in superpilicio stola inposita et cum campanella deferre et reportare, ut prefertur, ita tamen, quod in eundo et redeundo cum Corpore Christi ad domos prophanas, nisi ad domum infirmi declinare, nec in eisdem pernoctare presumant, sequentibus uero christifidelibus ipsum Corpus Christi, confessis et contritis centum dies indulgenciarum iuxta constitucionem sancte memorie Urbani pape sexti anunccient.</p>
                    <p>Ipsi eciam rectores parrochialium ecclesiarum et uicarii ac clerici ad altare seruientes infra diuina officia in ecclesiis superpiliciis utantur et in ipsis infra ipsa diuina sint induti, si uero predictorum aliquis rectorum, plebanorum, ebdomadariorum, uicariorum in premissis negligens uel contemptor fuerit, pro qualibet negligencia siue contemptu ipsos communiter et diuisim penam unius marce monete Pragensis numeri Mazouiensis, clerici uero quinque grossorum dicte monete ipso facto pro fabrica illius ecclesie, in qua negligencia siue contemptus commissa fuerint, et de scitu et uoluntate nostris et nostrorum successorum impendendos incurrere uolumus ipsosque tenore presencium condempnamus, hoc tamen addito, quod si ipsi rectores, plebani, ebdomadarii uel uicarii in deportando uel reportando Corpus Christi ad domos, ut prefertur, prophanas siue domum prophanam sine tamen legitima et necessaria causa quadam leuitate declinauerint uel in eadem pernoctauerint, ipsos communiter et diuisim ultra penam pecuniariam predictam eorum ecclesiis siue beneficiis, que habuerint, priuandos et ad nostrum et nostrorum successorum arbitrium puniendos decernimus, et ne huiusmodi statuto et effectui ipsius illudi possit, uolumus et tenore presencium statuimus, quod ipsi archidiaconi in suis uisitacionibus et conuocacionibus quibuscumque cum omni diligenda, discrecione de huiusmodi excessibus et negligencia inquirant et inquisita diligenter conscribant et nobis et nostris successoribus, quantocicius commode poterint, fideliter denuncient; in quibus faciendis et exequendis conscienciam ipsorum oneramus.</p>
                </div>
                <div>
                    <head>Capitulum 33</head>
                    <p>De processione facienda feria sexta.</p>
                    <p>Quia absque pace ipse pacis Auctor debite coli non potest, proinde statuimus et tenore presencium ordinamus, quod in nostra cathedrali et in omnibus singulis parrochialibus secularibus et regularibus ecclesiis quibuscumque ac monasteriis nostre diocesis singulis sextis feriis ante uel post missam per mansionarios siue uicarios et scolares dicte nostre ecclesie in dicta ecclesia nostra et in aliis per ipsos rectores siue monachos uel fratres ipsorum monasteriorum uel conuentuum processio per cimiteria ipsarum ecclesiarum ipsas circumeundo cum uexillis, ut consuetum est, processiones fiende sint cum cantu, officio siue antiphona de sancta cruce Protege, et responsorio siue antiphona de patrono ipsius ecclesie, in qua processio fiat, uel de Beata Uirgine cum antiphona:Da pacem, cum oracionibus debitis et competentibus ad hoc, et quod de sero uidelicet in crepusculo post occasum solis singulis diebus in huiusmodi ecclesiis et monasteriis campana pro pace et pro salutacione Beate Uirginis Marie ter pulsetur, et quod in huiusmodi pulsu per christifideles pro pace obtinenda ipsi Auctori pacis, Saluatori nostro, unum Pater noster dicatur et ipsa Beata Uirgo salutacione angelica a uidelicet Aue Maria deuoto corde salutetur.</p>
                    <p>Qui autem premissorum uel aliquorum ipsorum fuerit negligens uel contemptor, indignacionem Saluatoris nostri domini Ihesu Christi et ipsius Matris Uirginis gloriose nouerit se incursurum, ad arbitrium nostrum et successorum nostrorum nichilominus puniendus, et ut christifideles ad processiones sequendas et ad Pater noster et Aue Maria in pulsu huiusmodi cantanda arcius inuocentur, omnibus contritis et confessis, qui huiusmodi processiones sequentur, uel Pater noster aut Aue Maria deuoto corde in dicto pulsu decantauerint, XL dies indulgenciarum tribuimus et tenore presencium confisi de clemencia Saluatoris domini nostri Ihesu Christi et beatorum Petri et Pauli apostolorum concedimus.</p>
                </div>
                <div>
                    <head>Capitulum 34</head>
                    <p>Rubrica de matriomonio contra interdictum ecclesie contracto.</p>
                    <p>Quam plurimos in nostris ciuitate et diocesi in sacramento matrimonii errorem periculosum animarum reperimus committere ex eo, quod uiri uxores legitimas, et mulieres uiros legitimos in una parrochia habentes ipsis derelictis in alia parrochia uiri cum mulieribus et mulieres cum uiris aliis in facie ecclesie, bannis iuxta disposicionem sacrorum canonum non premissis, matrimonia uel pocius contubernia siue adulteria contrahebant siue committebant, quare huiusmodi errorem exstirpare et saluti animarum prodesse cupientes statuimus et tenore presencium ordinamus, quod nullus rector parrochialis ecclesie siue presbiter secularis uel regularis, cuiuscumque status, condicionis uel prelacionis uel ordinis fuerit nostre diocesis, aliquos uolentes matrimonium contrahere, cuiuscumque status, condicionis, qualitatis, nisi ducalis preeminencie essent, bannis duarum septimanarum iuxta disposicionem sacrorum canonum non premissis, copulare presumant, in huiusmodi bannis notificando et publicando, quod tales uir et mulier, ipsos nominatim nominando, uolunt inter se matrimonium contrahere, ideo si est uel sunt aliqui uel aliquis, qui scit uel sciunt aliquod impedimentum inter ipsos contrahentes interuenire, ut quia aliqui ipsorum uel utriusque contrahendum alias matrimonium contraxerunt, uel se consangwineitate uel affinitate, seu cognacione spirituali attingunt uel se per adulterium scienter cognouerunt et in mortem priorum coniuguin sunt machinati, uel alter ipsorum machinatus est, uel iuris uel facti impedimenta infra dictum tempus sub eorum conscienda et non maliciose proponant et michi dicant.</p>
                    <p>Alioquin si quis rectorum uel presbiterorum predictorum quempiam supradictorum copulare uel aliqui se carnaliter commiscere bannis non premissis, ut prefertur, presumpserint, tam presbiteros copulantes, quam ipsos commiscentes excommunicandos et penas sacrorum canonum contra tales promulgatas ipso facto uolumus incurrere et tenore presencium extunc incurrisse et nichilominus ad arbitrium nostrum uel nostrorum successorum puniendos declaramus, de quibusque omnibus et singulis supradictis per archidiaconos in suis uisitacionibus inquirere et nobis et nostris successoribus inquisita sub pena excommunicacionis nuncciare mandamus, ipsorum eciam archidiaconorum conscienciam onerantes.</p>
                </div>
                <div>
                    <head>Capitulum 35</head>
                    <p>De osculo pacis.</p>
                    <p>Sane cum in missarum celebracione post commixtionem Eucaristie siue Corporis Christi cum Sanguine et oracione dicta per sacerdotem, ipso quoque Corpore Christi uel sepulcro et calice uel patena seu altari osculatis diacono et per diaconum clero et populo osculum pacis dari ad significandum omnibus, que in diuinis misteriis agantur et in ecclesia celebrantur, et ad populum Christi confessum prebuisse et ad alios pios effectus sic salubriter et religiose institutum, que tamen institucio in diocesi et ecclesia nostris non sine diminucione deuocionis christifidelium per abusum saluti animarum periculosum aboleta existit, quare huiusmodi salubris institucionis abusum amouere Christique fidelium deuocionem augere cupientes, uolumus et tenore presencium de consensu fratrum nostrorum capituli nostre Cathedralis ecclesie in hac sacra synodo ordinamus et tenore presencium de consensu fratrum nostrorum capituli nostre Cathedralis ecclesie in hac sacra synodo ordinamus et tenore presencium inantea contentum statuimus, quod omnes et singuli presbiteri, qui in nostra cathedrali ac ciuitatis et diocesis nostrarum ecclesiis summas siue chorales missas singulis diebus dominicis et festiuis et aliis celebrauerint iuxta formam et modum huius sacre institucionis osculum pacis, ut prefertur, commixtione Eucaristie siue Corporis Christi cum Sanguine facta oracioneque dicta Corporeque Christi siue calice uel patenak seu altari osculatis ministro, minister uero in nostra cathedrali primo prelatis et canonicis et tam in nostra, quam in aliis collegiatis et parrochialibus ecclesiis et conuentibus ceterisque clericis et populo et populus ulterius unus alteri per ordinem quilibet in suo sexu dent et prebeant ita uidelicet, quod masculi inter se et femine inter se tantum huiusmodi osculum pacis prebeant et accipiant, ita, quod ipse minister ipsis feminis libro uel imagine Christi osculatis ipsa librum uel imaginem osculanda prebeat et quod ipse femine ulterius inter se una aliam osculetur dicendo sic: Miir stoba; et recipiens respondeat: amen.</p>
                </div>
                <div>
                    <head>Capitulum 36</head>
                    <p>De celebracione festiuatatum per totum annum.</p>
                    <p>Quamuis gloriosus Deus cunctos ministros suos magnificet et altis decoret honoribus, illos tamen, quos digniores agnoscit et ingencior meritorum commendat excellenda, pocioribus attollit insigniis dignitatum et premiorum uberiori retribucione prosequitur, cuius sancta mater Ecclesia uestigia sequens uniuersos in regnis celestibus constitutos studiis honorare siue celebrare non desistit, quia tamen in ciuitate et diocesi nostris ex inequalitate siue discrepancia, que circa huiusmodi exhibicionem honoris Sanctis Dei et celebracione nataliciorum siue festiuitatum ipsorum committatur, christifidelium deuocio decrescit et scandala oriri uidentur.</p>
                    <p>Proinde nos Iacobus, Dei gracia episcopus Plocensis, huiusmodi inequalitatem siue discrepanciam ac scandala inde proueniencia remouere et deuocionem christifidelium augere cupientes, de fratrum nostrorum capituli nostre ecclesie ac uniuersi cleri nostre diocesis nobiscum in hac sacra Sinodo congregatorum unanimi consensu infrascriptas Sanctorum festiuitates siue natalicia et non alia sub modo et forma infrascriptis et per omnes et singulos clerum et populum per nostras ciuitatem et diocesim unanimiter celebranda et celebrandas uolumus et ordinamus.</p>
                    <p>Primo de mense ianuarii: Circumcisio siue octaua Natiuitatis Christi Saluatoris domini nostri et Epiphania Domini siue festum Trium magorum, ac natale sanctorum martirum Fabiani et Sebastiani ac gloriose uirginis Agnetis et Conuersio sancti Pauli apostoli a clero et populo, sed Uincencii martiris tantum a clero solempniter ac cum reuerenda celebrentur.</p>
                    <p>Item de mense februarii: festum Purificacionis Marie Uirginis gloriose Matris Saluatoris nostri siue candelarum, Agathe uirginis, Mathie apostoli ut supra a clero et populo, sed Dorothee uirginis ac Petri apostoli ad Cathedram tantum a clero et Ecclesia celebrentur.</p>
                    <p>Item de mense marcii: natale sancti Gregorii eximii doctoris, Anuncciacio Uirginis Marie a clero et populo, et sanctorum Thome de Aquino doctoris, Gertrudis uirginis et Benedicti confessoris tantum a clero celebrentur.</p>
                    <p>Item de mense aprilis: festum Resurreccionis domini nostri Ihesu Christi cum duobus diebus sequentibus et sanctorum Ambrosii doctoris eximii, Marci ewangeliste, Adalberti et Georgii martirum natalicia siue festa, festum Ascensionis Domini ut supra a clero et populo sollempniter celebrentur, sed alii dies per octauam Resurreccionis sequentes tantum a clero siue per Ecclesiam celebrentur.</p>
                    <p>In Rogacionibus uero et in die sancti Marci fiant letanie et processiones ac ieiunia more consueto.</p>
                    <p>Item de mense maii: natalicia sanctorum Fhilippi et Iacobi apostolorum, Sigismundi et sancte Crucis Inuencio ac festum Penthecostes cum duobus diebus sequentibus ac festum Corporis Christi et festum Sancte Trinitatis ut supra a clero et populo sollempniter celebrentur, alii uero dies infra octauam Penthecosten a clero modo solito celebrentur.</p>
                    <p>Item de mense iunii: festum Natiuitatis Iohannis baptiste, sanctorum Iohannis et Pauli ac sanctorum apostolorum Petri et Pauli natalicia ac Uisitacio Gloriose Uirginis ad Elizabeth ut supra a clero et populo sollempniter celebrentur.</p>
                    <p>Item de mense iulii: festum Margarethe uirginis, Marie Magdalene, sancti Iacobi apostoli natalicia ut supra a clero et populo sollempniter celebrentur.</p>
                    <p>Item de mense augusti: Laurencii martiris, Assumpcio Marie Uirginis Gloriose, Bartholomei apostoli Augustini doctoris egregii et Decollacionis sancti Iohannis baptiste festiuitates ut supra a clero et populo sed sanctorum Petri ad Uincula et sancti Dominici a clero siue ab Ecclesia tantum sollempniter Ecclesia tantum sollempniter celebrentur.</p>
                    <p>Item de mense septembri: Natiuitas Uirginis Gloriose, Exaltacio sancte Crucis, Matthei apostoli et ewangeliste, sancti Michelis archangeli, sancti Stanislai martiris et pontificis, Ieronimi doctoris eximii ut supra a clero et populo sollempniter celebrentur, sed Uenceslai martiris ab Ecclesia tantum solet celebrari.</p>
                    <p>Item de mense octobris: festum sancte Hedwigis, Luce ewangeliste, Undecim millia Uirginum, sanctorum apostolorum Simonis et Iude ut supra a clero et populo sollempniter celebrentur, sed translacio sancti Adalberti a clero tantum, natalicia siue festiuitates celebrentur.</p>
                    <p>Item de mense nouembris: Omnium Sanctorum, sancti Martini confessoris, Katherine uirginis et martiris et sancti Andree apostoli natalicia siue festiuitates aut supra a clero et populo sollempniter celebrentur, sed sancte Elizabeth uidue et Cecilie uirginis, Clementis tantum a clero et Ecclesia sollempniter celebrentur.</p>
                    <p>Item de mense decembris: sanctorum Nicolai confessoris, Thome apostoli, Natiuitatis domini nostri Ihesu Christi secundum carnem, Stephani prothomartiris, Iohannis ewangeliste, Innocentum festiuitates ut supra a clero et populo, sed sancte Barbare et Concepcionis Gloriose Uirginis Marie et sancte Lucie tantum a clero et Ecclesia sollempniter celebrentur.</p>
                    <p>Item festiuitates Sanctorum, in quorum honore siue sub quorum tituio ecclesie quorumlibet locorum sunt fundate per ipsos rectores ipsarum ecclesiarum sic fundatarum ac eciam per populum parrochie cuiuslibet ipsarum ecclesiarum sollempniter celebrentur.</p>
                </div>
                <div>
                    <head>Capitulum 37</head>
                    <p>De antiphonis cantandis post horas omnes et uesperas et indulgenciis attributis.</p>
                    <p>Item cum Uirgo gloriosa Dei Genitrix Maria cunctorum in suis necessitatibus ipsam deuote inuocantibus aduocata nostraque ac nostre kathedralis ac nostrarum ciuitatis et diocesis ecclesiarum patrona ac adiutrix boperosa existit, dignum et, ut pro efficaci ipsius suffragio obtinendo in dictis nostra kathedrali ac ciuitatis et diocesis nostrarum ecclesiis laudum preconiis pre ceteris Sanctis tamquam patrona preferretur.</p>
                    <p>Proinde statuimus et tenore presentis statuti ordinamus, quod omnes et singuli nostre Cathedralis ecclesie prelati et canonici ceterique presbiteri ac clerici seculares et religiosi, qui in dictis nostra kathedrali ac nostrarum ciuitatis et diocesis ecclesiis ac conuentibus ac extra diuina officia inantea celebrauerint, ac horas canonicas decantauerint uel dixerint siue legerint, infrascriptas antiphonas modo infrascripto cum oracionibus ad ipsas antiphonas competentibus in honorem et laudem ipsius Uirginis Gloriose sub attestacione diuini iudicii ac ipsius Uirginis offensam euitare maluerint, ipsa diuina officia uel horas canonicas uoce cantando celebrauerint, uoce alta decantent, si uero legendo dixerint, tunc legant siue dicant: primo post uesperas dictis Benedicamus, antiphona Alma Redemptoris Mater, post completorium similiter Benedicamus dictis Salue Regina dicatur, ut supra, post matutinum, ut supra, Aue stella matutina dicatur, post primam: Aue domina mundi etc., post terciam: Nigra sum, post sextam: Aue Regina celorums, uel: Ista est sponsa etc., post nonam uero: Sponsa facta est etc., uel alie antiphone, que deuocionem plus augere ualeant, cantentur, uel dicantur modo, ut supra, uel secundum prouincialia statuta post quamlibet predictarum horarum: Salue Regina uel cantetur, ut supra, exceptis diebus Passionis domini nostri Ihesu Christi, in quibus seruetur stilus antiquus, ac diebus a dominica Pasce inclusiue usque ad octauam Pentecostes exclusiue, in quibus omnibus supradictis: Regina celi cum sua oracione de tempore cantentur, uel legantur, ut supra, et, ut arcius ad deuocionem ipsius Uirginis Beate huiusmodi celebrantes communiter et diuisim ad cantandas siue dicendas predictas antiphonas modo premisse prouocentur, de gracia Omnipotentis Dei; Patris et Filii et Spiritus Sancti ac meritis Beate Uirginis gloriose, auctoritate apostolorum Petri et Pauli confisi, omnibus, qui huiusmodi antiphonas et quamlibet ipsarum communiter et diuisim modo premisso in ecclesiis uel extra contriti et confessi decantauerint uel dixerint, in remissionem peccatorum ipsorum quadraginta dierum indulgenciam donamus et tenore presencium conferimus.</p>
                </div>
                <div>
                    <head>Capitulum 38</head>
                    <p>De modo relipipiorum circa capucia deferendorum.</p>
                    <p>Item licet per statuta prouincialia de modo et forma habitus tam Prelatorum, quam canonicorum ceterorumque presbiterorum et clericorum sit prouisum, tamen quia huiusmodi prelati et canonici ceterique presbiteri ac clerici nostrarum ecclesie, ciuitatis et diocesis in modo et forma capuciorum dicto statuto prouinciali uidentur abuti, longa et lata relipipia siue dependencias circa ipsa capucia laicali more non sine magnis et inutilibus expensis deferentes, honestati clericali derogando.</p>
                    <p>Quare huiusmodi relipipiorum siue dependendarum abusum tollere ac honestati clericali et inutilitati expensarum prouidere cupientes et unanimi consensu dictorum fratrum nostrorum ac cleri nobiscum, ut prefertur, in synodo congregatorum statuimus et tenore presencium sub penis infrascriptis ordinamus, quod omnes et singuli prelati nostre Cathedralis et collegiatarum, parrochialiumque ecclesiarum rectores, necnon omnes et singuli communiter et diuisim presbiteri ac clerici beneficiati et non beneficiati in ordinibus sacris existentes in nostris ecclesia ciuitate et diocesi ubilibet commorantes constituti post tempus siue spacium unius mensis immediate et continue publicacionem presentis statuti sequentis in delacione siue portacione huiusmodi relipipiorum siue dependenciarum circa capucia mensuram longitudinis duarum ad plus, latitudinis uero medie palmarum relipipiorum, ut prefertur, in portando umquam et inantea non excedant, nec aliquis ipsorum communiter et diuisim excedere presumat exceptis temporibus peregrinacionis extra patriam uel periculi, quo mutacio habitus ex causa est necessaria, si quis autem predictorum communiter et diuisim ausu temerario contra premissa communiter et diuisim umquam uenire presumpserit, ipsos et quemlibet ipsorum communiter et diuisim, quiac huiusmodi mensuram longitudinis uel latitudinis excesserint, perdicione huiusmodi capituli, quod tunc portauerit, ipso facto mulctamus, ipsum capucium in usum pauperum per nos uel per nostros successores exponendum, penis nichilominus suspensionis, excommunicacionis, pecuniarum uel carcerum et aliarum, quibus nobis et nostris successoribus uidebitur, donec satisfecerint, secundum nostrum et successorum nostrorum arbitrium punire decernimus.</p>
                </div>
                <div>
                    <head>Capitulum 39</head>
                    <p>De fabrica ecclesie.</p>
                    <p>In nomine sancte et indiuidue Trinitatis Patris et Filii et Spiritus Sancti ac Gloriose Uirginis Marie Matris Christi, nostre Plocensis ecclesie patrone, amen.</p>
                    <p>Nos Iacobus, Dei gracia episcopus Plocensis, ad noticiam omnium et singulorum Prelatorum ac canonicorum et capituli ecclesie nostre Plocensis ac aliarum quorumcumque tam presencium, quam futurorum communiter et diuisim tenore presencium deducimus, quod quamuis dicta nostra ecclesia pro fabrica seu reparacione ipsius nullos certos redditus deputatos siue assignatos hactenus habuerit, nec habet, et ideo in suis tectis et parietibus collapsa ut sepe ruinam paciebatur, tamen episcopi et capitulum pro tempore Plocenses considerantes, quod clerici beneficiati in ecclesiis et qui fructus ac emolimenta beneficiorum percipiunt, ad fabricam siue reparacionem ecclesiarum tenentur et sunt obligati, quia qui emolimenta percipit, onus portare debet pro reformacione siue fabrica ipsius ecclesie, quocienscumque necessitas huiusmodi reparacionis ecclesie imminebat, tali modo contribuere et se taxare consueuerant, uidelicet quod episcopus taxe siue quote pro huiusmodi reparacione ipsius ecclesie pro tempore imposite duas partes, capitulum uero terciam partem soluebant et saluere fuerunt soliti.</p>
                    <p>Ne igitur huiusmodi iuri consona ac racionabilis, salubris ac utilis et necessaria ipsi ecclesie consuetudo per abusum uel negligenciam aut obliuionem quoquomodo aboleri seu obmitti possit, nos Iacobus episcopus prefatus, de consilio ac unanimi consensu et uoluntate fratrum nostrorum, Prelatorum et canonicorum ac capituli nostri Plocensis, communiter et diuisim die date presencium in capitulo generali in Ploczko in domo habitacionis nostre nobiscum capitulariter congregatorum celebrato, habitoque cum ipsis sollempni ac debito et in talibus consueto tractatu huiusmodi consuetudinem iuri consonam et racionabilem approbantes, statuimus et ordinauimus et tenore presencium temporibus perpetuis disponimus, quod deinceps et inantea, quocienscumque necessitas reparacionis huiusmodi ecclesie in tecto, muris, parietibus, pauimentis, fenestris, campanis, libris, organis et aliis quibuscumque ad huiusmodi reparacionem quomodocumque pertinentibus necessitas ingruerit siue imminuerit et certa summa, siue taxa aut quota pro huiusmodi reparacione siue fabrica ipsius ecclesie per episcopum et capitulum pro tempore Ploczenses simul uel alterum ipsorum alio negligente, ipso tamen negligente requisito, inponeretur, siue inposita fuerit, ipse episcopus, qui pro tempore fuerit, huiusmodi taxe sic, ut prefertur, imposite duas partes et ipsum capitulum terciam partem in termino siue terminis tunc assignatis siue prefixis omnibus dilacionibus et excusacionibus semotis, illi, qui ad recipiendum per ipsos episcopum et capitulum huiusmodi taxam deputatus fuerit, soluere, dare et assignare perpetuis temporibus tenebuntur et obligabuntur, quos eciam episcopum et capitulum, qui pro tempore fuerint Plocenses, tenore presentis statuti perpetuis temporibus soluere obligamus et astringimus ac ipsum capitulum per episcopum Plocensem pro tempore, et episcopum per archiepiscopum Gneznensem ad instanciam capituli Plocensis, si negligentes hincinde fuerint, per censuram ecclesiasticam compellendum decernimus, et quod ipsi capitulares ad huiusmodi terciam partem, ut prefertur, soluendam debent se secundum qualitatem et quantitatem fructuum et prouentuum beneficiorum suorum taxare.</p>
                </div>
                <div>
                    <head>Capitulum 40</head>
                    <p>De redditibus ex uillis prestimonialibus ad distribuciones conuertendis.</p>
                    <p>Item licet alias nostra ecclesia Plocensis in diuino cultu propter absenciam Prelatorum et canonicorum, qui nullam uel modicam residenciam circa ipsam ecclesiam faciebant, negligebatur ac honore debito, qui ex presencia et residencia ipsorum Prelatorum et canonicorum ipsi ecclesie debebatur impendi, priuabatur, fructusque et redditus uillarum et possessionum ad mensam ipsius capituli spectandum minus debite et incongrue consumebantur ac ipse uille in tenutas iniuste et minus debite quibuscumque personis distribuebantur, nos premissa attendentes et debita remedia ad ea adhibere uolentes de unanimi consensu prepositi et Prelatorum et canonicorum ac capituli protunc communiter et diuisim in capitulo generali capitulariter nobiscum congregatorum habitoque solempni ac debito in talibus tractatu consueto cum eisdem, statuimus, ordinauimus et disposuimus, quod omnes et singuli census, redditus, fructus, prouentus, decime et quecumque emolimenta ex huiusmodi uillis omnibus et singulis communiter et diuisim ad mensam dicti capituli nostri spectantibus prouenientes quocumque modo et ipse uille in communem usum ipsius capituli redigerentur et ipsi census, fructus, redditus, prouentus et quecumque emolimenta ex ipsis uillis pro distribucionibus cottidianis residencium Prelatorum et canonicorum circa ipsam ecclesiam et in diuinis interessentibus deputarentur et ipsis prelatis et canonicis in ipsa ecclesia infra diuina in stallis suis distribuerentur, prout hec omnia et alia communiter et diuisim in dicto nostro statuto continentur, quod statutum huic nostro statuto presenti inserimus et pro inserto habere uolumus et ad ipsum pro premissis specificandis, uerificandis nos referimus.</p>
                </div>
                <div>
                    <head>Capitulum 41</head>
                    <p>De disctribucionibus quottidanis ad alios usus non conuertendis.</p>
                    <p>Uerum quia nonnulli prefatum nostrum statutum minus clare intelligentes et forsan, que sua et non que communi utilitati sunt, querentes dicebant et uolebant, quod huiusmodi census, redditus, prouentus sic, ut prefertur, non solum prelatis et canonicis presentibus et residentibus circa ipsam ecclesiam distribuerentur, sed eciam alias pro aliis quibuscumque necessariis capituli distribui possint et deberent, propter que inter ipsos prelatos et canonicos dicti nostri capituli diuerse et multe discordie orte et generate fuerunt et euenerant, nos ad instantem peticionem dictorum Prelatorum et canonicorum capituli nostri, nobiscum die date presencium in capitulo generali per nos cum eis in Ploczko in domo habitacionis nostre celebrato nobiscum capitulariter congregatorum, tenore presencium statuimus, ordinauimus, perpetuis temporibus disponimus et declaramus, quod huiusmodi census, redditus, prouentus, decima et quecumque emolimenta de dictis uillis communiter et diuisim quocumque modo prouenientes et proueniencia non alias, nec alibi, nec cui alteri dentur, distribuentur uel aliquomodo alicui assignentur uel conuertentur, nisi pro distribucionibus cottidianis ipsis prelatis et canonicis pro tempore circa ipsam ecclesiam personalem residenciam facientibus et diuinis in dicta ecclesia interessentibus in stallis eorum, qui presentes fuerint, secundum formam et disposicionem dicti nostri statuti, quod quo ad alia omnia et singula communiter et diuisim in ipso contenta in suo robore stare uolumus, distribuentur et assignentur ac dari et assignari debent.</p>
                </div>
                <div>
                    <head>Capitulum 42</head>
                    <p>De celebracione festiuitatum.</p>
                    <p>Quia ex discrepacione siue uarietate iurium et statutorum ut sepe dubia et errores oriuntur et statuta, prouinciale ac nostrum sinodale, de celebracione festiuitatum siue nataliciis Sanctorum facta et edita discrepare in aliquibus uidentur, et quia secundum disposicionem sacrorum canonum in diuinis officiis ecclesie suffraganee metropolitane ecclesie moribus se conformare deberent, ideo quantum ad huiusmodi festiuitatum siue nataliciorum Sanctorum celebracionem dicto statuto prouinciali nostras cathedralem et diocesis ecclesias conformare uolentes de unanimi consensu fratrum nostrorum Prelatorum et canonicorum capituli nostri Plocensis nobiscum die date presencium in capitulo generali in Ploczko in domo habitacionis nostre per nos cum eis congregatorum celebrato, statuimus, ordinamus, quod huiusmodi festiuitates in nostris cathedrali et diocesis ecclesiis secularibus et regularibus iuxta formam dicti statuti prouincialis celebrari debent et deinceps celebrentur.</p>
                </div>
                <div>
                    <head>Capitulum 43</head>
                    <p>De matrimonium contrahentibus bannis non premissis.</p>
                    <p>Dudum errores et pericula animarum, que circa sacramentum matrimonii contrahendi uolentes huiusmodi matrimonium contrahere ac presbiteros, qui ipsos contrahere uolentes copulabant, conuertebantur, remouere et exstirpare cupientes, statueramus, et ordinaueramus, quod nullus nostrarum ciuitatis et diocesis ecclesiarum rector aut presbiter secularis siue regularis bannis secundum disposicionem sacrorum canonum non premissis et secundum formam statuti nostri sinodalis, quod incipit: Quam plurimos in nostris ciuitatis et diocesis infra quatuordecim dies publice in ecclesiis coram christifidelibus ad diuina congregatis bis diebus dominicis infra huiusmodi tempora quatuordecim1 dierum occurrentibus non proclamatis siue non intimatis huiusmodi matrimonia contrahentes sub penis in dictis iuribus et suspensionis ipso facto in nostro statuto expressis non copularent nec huiusmodi matrimonia solempnisarent, uerum quia ex huiusmodi prolixitate duarum septimanarum siue quatuordecim dierum et suspensionis ipso facto pena nonnulla scandala, displicende et pericula animarum euenire inter huiusmodi matrimonia contrahere uolentes et copulantesd eosdem solebant, nos huiusmodi scandalis, displicendis ac animarum periculis remedia adhibere cupientes huiusmodi statutum nostrum quo ad dictum tempus duarum septimanarum siue quatuordecim dierum et quo ad penam suspensionis ipso facto moderantes, uolumus et de consensu unanimi fratrum nostrorum capituli nostri Plocensis, die date presencium nobiscum in capitulo generali in Ploczko in domo habitacionis nostre celebrato congregatorum tenore presencium statuimus, quod huiusmodi bannis, ut prefertur, bis diebus dominicis publicatis et propositis post diem secunde dominice statim non expectatis duarum septimanarum siue XIIII dierum numero siue tempore huiusmodi matrimonia contrahere et solempnisare uolentes prefati rectores et presbiteri dictarum ciuitatis et diocesis nostrarum, auditis impedimentis, si per quempiam obicientur, et per se inquisitis iuxta formam dicti nostri statuti, quod quo ad omnia in ipso contenta preter quam ad dictum tempus duarum septimanarum siue quatuordecim dierum, et quo ad penam suspensionis ipso facto, quam eciam penam suspensionis tenore presentis statuti tollimus, moderamus et in suo robore stare uolumus, octo dierum spacio elapso copulent et huiusmodi matrimonia solempnisent.</p>
                </div>
                <div>
                    <head>Explicit</head>
                    <p>Datum in Ploczko in domo habitacionis nostre uicesima sexta die mensis ianuarii anno Domini MoCCCCoXXIII, pontificatus sanctissimi in Christo patris et domini nostri, domini Martini, diuina prouidencia pape quinti, anno ipsius sexto, consecracionis uero nostre anno XXVII.</p>
                </div>
                <div>
                    <head>Footnotes</head>
                </div>
            </div>
        </body>
    </text>
</root>
