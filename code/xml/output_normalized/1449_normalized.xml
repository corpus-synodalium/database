<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Limerick</title>
                <recordID>1449</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1453-08-06</origDate>
                <dateNotes/>
                <origPlace>Limerick</origPlace>
                <diocese>Limerick</diocese>
                <province>Cashel</province>
                <country>Ireland</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Provincial</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 1449</p>
                <p>Year: 1453</p>
                <p>Month: 8</p>
                <p>Day: 6</p>
                <p>Circa: None</p>
                <p>DatingNotes: None</p>
                <p>Place: Limerick</p>
                <p>Diocese: Limerick</p>
                <p>Province: Cashel</p>
                <p>CountryModern: Ireland</p>
                <p>Latitude: 52.6653</p>
                <p>Longitude: -8.6238</p>
                <p>PlaceNotes: None</p>
                <p>Classification: Provincial</p>
                <p>IssuingAuthority: John Cantwell II</p>
                <p>IssuingAuthorityAlt: None</p>
                <p>RegnalStart: 1452</p>
                <p>RegnalEnd: 1484</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Records of Convocation 16, pp253-66</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: ['Library Scan', 'Hard Copy Scan']</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Ad honorem Dei Patris Omnipotentis, Filii et Spiritus Sancti, necnon pro ampliore conseruacione libertatis ordinat sancta synodus in sacro prouinciali concilio Limerici celebrato, die Lune post festum quod dicitur ‘Ad uincula’.</p>
                </div>
                <div>
                    <head>Capitulum 1</head>
                    <p>Quod ordinarii locorum singulis annis diligenter attendant et inquiri faciant qualiter in suis diocesibus diuina officia celebrantur, diesque Dominici et alie festiuitates uenerabiliter obseruantur.</p>
                </div>
                <div>
                    <head>Capitulum 2</head>
                    <p>Statutum est quod ministri ecclesiarum omnibus diebus Dominicis et aliis festiuitatibus horas canonicas in suis ecclesiis ordinate dicant, et aliis diebus quomodo ualeant, et tamen premissa trina Campanarum pulsacione saltem in diebus festis missas et alia diuina officia celebrentur, eciam ter in qualibet hebdomada, excommunicatis et interdictis exclusis, sub pena quadraginta denariorum ab exorcista et curatis toties, quoties negligentibus, episcopo uisitanti, aut eius officio soluendorum; quibus diebus Dominicis et festis per ecclesiam publicatis cessent omnes populi Christiani, clerici et laici, ab omni opere seruili, et ad officia diuina audienda conueniant, sub pena excommunicacionis per prelatos ecclesiarum ferende.</p>
                </div>
                <div>
                    <head>Capitulum 3</head>
                    <p>Statutum est et perpetuo ordinatum, quod parochiani quarumcunque ecclesiarum parochialium in eorum ecclesiis ad celebracionem diuinorum officiorum et sacramentorum ministracionem suis expensis habeant missale, et calicem argenti, aut deauratum, amictum, albam, cingulum, manipulum, stolam, casulam, superpellicium, baptisterium lapideum decenter constructum, seratum aut bene coopertum, honestum uas oleum in se continens in sacrum chrisma in usum infirmorum, et sanctam ecclesiam in naui et cancella iuxta facultates popularium in tecto parietibus decenter habeant constructam et mundam, tam intra quam extra teneant ab omnibus rebus, bladis et animalibus secularium laicorum.</p>
                    <p>Et nulli omnino hominum, eciamsi coniuges sint, cum eorum uxoribus aut concubinis ibidem iacere uno lecto aut cohabitare presumant, sub pena mortalis peccati et excommunicacionis ferende sententie, ut prefertur, contra delinquentes.</p>
                </div>
                <div>
                    <head>Capitulum 4</head>
                    <p>Quod in singulis ecclesiis ad minus habeantur tres imagines, sancte Beate Marie Uirginis, sancte crucis et patroni loci in cuius honorem ecclesia dedicatur, necnon et uas honestum consecratum pro corpore Christi.</p>
                </div>
                <div>
                    <head>Capitulum 5</head>
                    <p>Quod coemeterium sit mundum et muratum in expensis popularium.</p>
                </div>
                <div>
                    <head>Capitulum 6</head>
                    <p>Quod excommunicati publice denuntientur omnibus Dominicis et festis diebus per singulos curatos in eorum ecclesiis, omnes incestuosi et clandestina matrimonia contrahentes, et illis interessentes, heredes legitimos exheredantes, falsos limites assignantes, usurarii, et usure conuicti, falsam monetam facientes et radentes, ecclesias, coemeteria ac personas ecclesiasticas suis rebus spoliantes uel percutientes, uiam regiam insultantes, fures, latrones, congregatorum depopulatores, uiarum derobatores, pacis uiolatores, et alii omnes et singuli quos sacrosancta sedes apostolica excommunicari precipit atque mandat, cum eorum fautoribus.</p>
                </div>
                <div>
                    <head>Capitulum 7</head>
                    <p>Declarat et statuendo ordinat idem concilium pro confirmacione libertatis ecclesie, quod nulli domini temporales aut eorum equestres, pedestres, tributarii uel alie temporales persone ad maneria episcoporum siue grangias aut clericorum habitacula, loca et hospicia uenientes, ultra unum diem aut noctem refeccionem exigant aut recipiant, et hoc requisito et obtento, episcoporum consensu aut aliorum prelatorum presidentium uoluntate interueniente, ita tamen quod huiusmodi nocte diei Dominice aut precedente Sabbati nullo modo recipiant, nec exposcant, ubi persone ecclesiastice seruicio diuino et missarum solemnitatibus quiete uacare debent, expulsacionem temporalium uexacione, nec amplius a tempore publicacionis presentis statuti, dierum aut noctium exigantur a personis ecclesiasticis; contrarium uero facientes per totam prouinciam excommunicati denuntientur nominatim et expresse in singulis ecclesiis per curatos ecclesiarum, quibus sacrum concilium ad hec omnia auctoritatem tribuit, et maioris excommunicacionis sentenciam ipso facto incurrant, et episcoporum dominium ad loca alia ad que declinauerint, cum sua familia ecclesiastico maneant interdicto innodati, autoritate presentis sacri concilii, quorum omnium absolucio ordinariis locorum dumtaxat reseruetur, cum interdicti relaxacione.</p>
                </div>
                <div>
                    <head>Capitulum 8</head>
                    <p>Declarat concilium quod omnia emolumenta proueniencia ex nouis capellis per laicos, uel alios infra parochiam aliquam nouiter constructis, omnia cedant ecclesiis parochialibus, infra quarum limites constructe sunt.</p>
                </div>
                <div>
                    <head>Capitulum 9</head>
                    <p>Statuit et declarat presens concilium quod omnes ecclesiastici et prelati, eorumque tenentes et familiares, in terris ecclesiasticis ac maneriis episcoporum degentes, omnino sint immunes et liberi ab omni exaccione temporali et seculari, distribucione conngureus [1] et bonnguoog [2], et similia sub pena maioris excommunicacionis et interdicti.</p>
                </div>
                <div>
                    <head>Capitulum 10</head>
                    <p>Statuit presens concilium et ordinauit quod nulla persona secularis uel temporalis pro quacunque causa, accione uel iniuria pignora clericorum in rebus aut personis capere presumant, aut bona familiaria et tenentium ecclesie, ubicunque reperta, distringere, nisi prius causa ipsa coram competenti iudice terminata fuerit, et discussa.</p>
                    <p>Contrarium facientes auctoritate concilii accionem suam perdant, et maioris excommunicacionis sentenciam ipso facto incurrant, et dominus capientis sic pignora post monicionem negligens restituere, cum suo dominio et familia maneant interdicti.</p>
                </div>
                <div>
                    <head>Capitulum 11</head>
                    <p>Declarat concilium quod nullus clericus pro criminali, civili aut alia quauis causa coram seculari arbitrio uel iudice a quocunque ualeat conueniri, nec sentencia talis arbitri aut iudicis secularis contra clericum lata ualeat ipso iure, cum sit lata contra libertatem sancte matris ecclesie, et reprobat concilium arbitros et eorum sentencias contra clericos, maxime dum dicunt eos contentari debere duobus seruientibus, quodque residere debent infra eorum coemeteria, que sentencia erronea est, propter quod ipsi seculares iudices ipso facto incurrant excommunicacionem, quousque eorum sentencias huiusmodi erroneas et iniquas ac prorsus nullas reuocent, et damna exinde passis congrue satisfecerint.</p>
                </div>
                <div>
                    <head>Capitulum 12</head>
                    <p>Statuit sacrum concilium quod nulli questores amplius in prouincia Cashellensi admittantur, exceptis Beati Patricii nuntiis et questoribus, nisi secum deferant literas episcoporum de anno in annum reformandas, et prelati seu curati ecclesiarum aliter admittentes contram formam huiusmodi statuti, toties quoties ad unam marcam maneant obligati, ordinariis locorum applicandam.</p>
                </div>
                <div>
                    <head>Capitulum 13</head>
                    <p>Statuit et ordinauit hoc sacrum concilium quod nulli mendicantes admittantur ad questum in festis, quibus ecclesia oblaciones percipit, donec personis ecclesiasticis satisfactum fuerit, sub pena excommunicacionis, quam ipsi mendicantes hoc statutum uiolantes, et curati eos admittentes, auctoritate huius concilii incurrant, et sub pena eadem extra suam limitacionem ad questum non accedant, nisi sufficienter priuilegiati.</p>
                </div>
                <div>
                    <head>Capitulum 14</head>
                    <p>Declarat concilium quod omnes fratres mendicantes debent soluere quartam partem omnium bonorum ex testamento defuncti aut racione funeris eis relictorum, ubicunque et quacunque causa et undecunque eis euenientium, eciam racione questus aut tempore sepulture aut funeris, nec candelas fratribus ante diuisionem nec oblaciones persoluant, donec predicta quarta pars ex integro ecclesie fuerit persoluta.</p>
                    <p>Hanc declaracionem non obseruantes maioris excommunicacionis sentenciam, ex auctoritate presentis concilii, ipso facto incurrant.</p>
                </div>
                <div>
                    <head>Capitulum 15</head>
                    <p>Statuit hoc sacrum concilium quod omnes beneficiati, maxime constituti in sacris et aliis dignitatibus predicti, in eorum cathedralibus ecclesiis et aliis principalibus more sacerdotali resideant, horas canonicas dicant, et missas celebrent in ipsorum propriis personis, tribus uicibus in hebdomada, sub pena priuacionis beneficiorum et dignitatum suarum, ipsorumque beneficiorum fructus, qui hoc statutum uiolauerint, ad fabricam ecclesiarum huiusmodi sequestrentur, quousque sentencia priuacionis eiusdem lata fuerit, et quamdiu in suspenso permanserit, fructus ad ecclesiarum fabricam debentur.</p>
                </div>
                <div>
                    <head>Capitulum 16</head>
                    <p>Statuit quod ubicunque ecclesie aut capelle aliquibus locis unite et appropriate habentur, et ex hoc, prout in diuersis locis experiencia edocet, penitus desolate et destructe fuerint, ordinarii locorum, quibus ipsa beneficia subiiciuntur, fructus ipsarum ecclesiarum possunt ad necessariam reparacionem ecclesiarum deputare, in eorum negligentie penam, quorum sunt fructus; huiusmodi contradictores, cuiuscunque ordinis aut religionis fuerint, ecclesiarum, beneficiorum suorum appropriatores per censuram ecclesiasticam, et alia iuris opportuna remedia compescendi auctoritate presentis concilii.</p>
                </div>
                <div>
                    <head>Capitulum 17</head>
                    <p>Statuit concilium quod nullus religiosus aut alii seculares prelati et domini ecclesiastici absque expresso consensu ordinariorum locorum, aliquibus clericis uel laicis maxime iuuenibus et illiteratis uiris, sub quocunque colore terras suas ad firmam tradant, nec ipsos laicos sub colore aut nomine procuratoris firmarios constituant, aut clericos in suis literis nominent, nec laici fructus percipiant, nec procuratores laici iuxta eorum altaria accedant, dum missarum solemnia celebrentur, nec ad diuisionem obuencionum ecclesiasticarum admittantur, saltem in firmam ecclesiarum.</p>
                    <p>Contrarium uero facientes aut contrahentes, ipso facto maioris excommunicacionis sentenciam incurrant et contractus factus, auctoritate presentis concilii, nullus heabeatur et irritus, et laici exinde nullam habeant accionem, sed eo ipso excommunicati sint, et ab ipsa firma perpetuo exclusi maneant, et totum concilium exequatur contra tales et alios in forma.</p>
                </div>
                <div>
                    <head>Capitulum 18</head>
                    <p>Declarat concilium quod contractus dandi frumenti modium pro octo denariis soluendis festo Sancti Martini [3], si certum est ipsum modicum tum temporis plus ualere, talis contractus est usurarius, et si lapsum fuit tempus, ad festum Philippi et Iacobi [4] et tunc modius frumenti ualet ad triginta aut quadraginta denarios pro eo quod contractus in sui inicio fuerit usurarius, non crescit usura, supposito quod ualeret quadraginta denarios modius, debitor non habet unde redderet in pecunia; sed conuenit quod modium frumenti daret pro quibuslibet decem denariis in ipsis quadraginta denariis existentibus, eciam quatuor modios solueret, et cursu temporis, iste contractus est usura, et taliter exigens usurarius est censendus, et propterea excommunicandus, quousque illicitum exinde contractum in statum pristinum iuris exposuerit, et penitenciam agat pro commissis.</p>
                </div>
                <div>
                    <head>Capitulum 19</head>
                    <p>Declarat concilium preteritas usuras fore restituendas ad arbitrium ordinarii, seu officialis sui generalis, qui in talibus habeant arbitrare, et cum contrahentes non vicio usuram, sed ignorancia ducti, predictos usurarios contractus fecerint et exercuerint.</p>
                </div>
                <div>
                    <head>Capitulum 20</head>
                    <p>Statuit concilium quod omnes clerici ad primam tonsuram ordinati ac priuilegium in rebus et personis habere uolentes, seipsos honeste habeant, caste uiuant, et maxime beneficiati et ad sacros ordines promoti, usuras et ludos alearum omnino euitent; superiores barbas non deferant, comam non nutriant, curlos scindant, predis et furtis et uiolentiis abstineant, sub pena maioris excommunicacionis late sententie ipso facto, et nihilominus priuilegium in rebus amittant, postquam de hoc coram ordinariis loci conuicti fuerint.</p>
                </div>
                <div>
                    <head>Capitulum 21</head>
                    <p>Statuit concilium quod quilibet curatus, rector et uicarius habeat in ecclesia sua copiam istarum constitucionum et aliarum singulis annis nouiter editarum, que quidem statuta quater in anno teneantur suis parochianis maternali lingua exponere, uidelicet diebus Dominicis immediate proxime ante festa Natalis Domini, Pasche, Pentecoste et Sancti Michelis archangeli.</p>
                    <p>Curati uero in hiis negligentes ad unum noble [5] toties quoties maneant obligati ordinariis et eorum officialibus.</p>
                    <p>Ordinarii uero desuper remissi metropolitano ipsorum mulctati sint ad triginta solidos pro fabrica ecclesiarum suarum, ac officiales in hoc negligentes ad uiginti solidos maneant obligati.</p>
                </div>
                <div>
                    <head>Capitulum 22</head>
                    <p>Declarat concilium quod nulli capellani per totam prouinciam admittantur, donec literas suarum promocionum ordinariis exhibuerint, ac preclare uite et sufficientis literature existant.</p>
                </div>
                <div>
                    <head>Capitulum 23</head>
                    <p>Quod nullus celebret aut ministret nomine notorie fornicantium prelatorum aut aliorum curam animarum habentium.</p>
                </div>
                <div>
                    <head>Capitulum 24</head>
                    <p>Quod singuli promoti et imposterum promouendi ad sacros presbyteratus ordines fideliter extrahant ordinum copiam [6] de curia episcoporum sic promouentium, et hoc omnino sub pena maioris excommunicacionis.</p>
                </div>
                <div>
                    <head>Capitulum 25</head>
                    <p>Declarat concilium quod ex bonis quibuscunque in mortis articulo per maritos uxoribus suis aut aliis dotis nomine seu alia via relictis aut dotatis, porcio canonice ecclesie parochiali debetur.</p>
                </div>
                <div>
                    <head>Capitulum 26</head>
                    <p>Declarat concilium, omnes uicarios et capellanos admittentes in suis officiis extorquentes illicita onera et exacciones a personis ecclesiasticis, ipso facto suis beneficiis priuatos, et ad interesse partis, pro cuius rebus excommunicati et denunciati habentur, nihilominus fore obligatos.</p>
                </div>
                <div>
                    <head>Capitulum 27</head>
                    <p>Declarat concilium quod cera, que tempore exequiarum defuncti inter alia funeralia offerri debet, integre ad maius altare presidentis deuenire, ibique semper pro usu ecclesie remanere debet.</p>
                </div>
                <div>
                    <head>Capitulum 28</head>
                    <p>Declarat concilium consuetudinem secundum ratam temporis aut iuris communis disposicionem, fore obseruandam circa decimas animalium, que in diuersis parochiis pasturantur.</p>
                </div>
                <div>
                    <head>Capitulum 29</head>
                    <p>Declarat concilium, quod rei uendicacio personis ecclesiasticis contra quoscunque rerum suarum detentores licita est, nec iuuat bona fides ex parte occupantium, quocunque titulo ad ipsos deuenerit.</p>
                </div>
                <div>
                    <head>Capitulum 30</head>
                    <p>Declarat concilium, uestiarium esse de ecclesia et in illo tempore generalis interdicti fieri non posse sepulturam eciam per fratres cuiuscunque ordinis.</p>
                </div>
                <div>
                    <head>Capitulum 31</head>
                    <p>Declarat concilium, commorantes in coemeteriis aut ecclesiis, absque ordinariorum licencia petita et obtenta, nullo gaudere immunitatis priuilegio, sed confugientes tantummodo tempore necessitatis et in ipso actu necessitatis.</p>
                </div>
                <div>
                    <head>Capitulum 32</head>
                    <p>Declarat concilium quantum ad ieiunium cadens in Pascham et Pentecosten et precipue in ieiuniis Rogacionum, prescriptam consuetudinem fore obseruandam.</p>
                </div>
                <div>
                    <head>Capitulum 33</head>
                    <p>Declarat concilium quod uerbum amplius in literis apostolicis apponi solitum ad minus tempus est referendum, neque dispensacionem super mala percepcione fructuum obtentam extendi debere ad percepcionem fructuum in tempore date literarum usque prouisionem sequentem factam.</p>
                </div>
                <div>
                    <head>Capitulum 34</head>
                    <p>Declarat concilium quod medici, pete, aurifabri et scissores, carpentarii et huiusmodi de omnibus soluere tenentur, consuetudine contraria non obstante, preterquam in modo soluendi, si quem allegauerint, necessariis tantum prius expensis deductis.</p>
                </div>
                <div>
                    <head>Capitulum 35</head>
                    <p>Mandat concilium sub pena priuacionis ipso facto, in manifestis et peccati mortalis in occultis, quod curati ecclesiarum omnes fures et latrones in suis parochiis degentes ad ordinarios locorum absoluendos remittant, et declarat concilium tunc esse manifestum, quando in parochia sunt famosi fures et latrones.</p>
                </div>
                <div>
                    <head>Capitulum 36</head>
                    <p>Declarat concilium quod fratres de tercio ordine Sancti Francisci inter quod plerumque oritur contencio cum personis ecclesiasticis circa funeralia eorum qui apud eosdem fratres sepulturam eligunt, non gaudent priuilegio Clementinarum Dudum [7] capitulo De sepulturis [8] sed iuris communis exposicio obseruetur in hiis et in aliis, quodque de bonis ipsorum fratrum tertii ordinis, quoties decedunt, idem iudicium est habendum, et de pueris laicis quantum ad administracionem, et alia debita ecclesiastica consequenda, saluo eorum priuilegio.</p>
                </div>
                <div>
                    <head>Capitulum 37</head>
                    <p>Declarat concilium quod quotiens in ecclesia, coemeterio aut mansionibus ecclesiarum furtum aut sanguinis et furti omnino cedat prefate ecclesie, et non temporali domino, eciamsi in subditos suos actum est per quoscunque et contrarium exigentes ipso facto sint excommunicati, et excommunicentur.</p>
                </div>
                <div>
                    <head>Capitulum 38</head>
                    <p>Statuit concilium heriotam pauperum laicorum in ecclesia degentium persolui debere ordinariis locorum, et equalem diuisionem emolumentorum, uidelicet, cunagii et huiusmodi faciendum inter rectorem et uicarium ac dominum temporalem racione pasture animalium pauperum inibi degentium.</p>
                </div>
                <div>
                    <head>Capitulum 39</head>
                    <p>Statuit concilium quod curati ecclesiarum qui dolo aut fraude formam literarum, quas eorum superiores particulariter iis dirigunt exequendas, exponere aut publicare dissimulant, suis beneficiis sint ipso facto priuati et parti, pro cuius rebus huiusmodi exequendis litere ipse directe sunt ad omne interesse maneant, auctoritate presentis statuti, penitus obligati.</p>
                </div>
                <div>
                    <head>Capitulum 40</head>
                    <p>Declarat concilium quod rectores, uicarii et alii ecclesiarum prelati, qui nonnunquam tempore generalis interdicti, cum aliquis amicorum suorum moritur, se absentant de sepultura sic decedentium, ignoranciam iam pretendere ualeant, et subsequenter sub umbra huius ignorantie celebrent, penam iuris propterea incurrunt, acti presentes interessent, et talia commiserint.</p>
                </div>
                <div>
                    <head>Capitulum 41</head>
                    <p>Declarat concilium decimam partem terrarum desertarum sicuti aliarum predialium persone debere.</p>
                </div>
                <div>
                    <head>Capitulum 42</head>
                    <p>Declarat concilium quod uno coniugum decedente, omnia bona utriusque debitis subductis, ueniant in testamento computanda, et de dote aut eius parte non soluta tempore mortis uideant ordinarii, item de dote alienata ueniant diuidenda, inter alia bona concilium remittit.</p>
                </div>
                <div>
                    <head>Capitulum 43</head>
                    <p>Declarat concilium clericos simplices non esse admittendos loco canonicorum aut prelatorum ad seruitium diuinum.</p>
                </div>
                <div>
                    <head>Capitulum 44</head>
                    <p>Declarat concilium quod laici qui in causis suorum amicorum clericorum insurgentes, bella et litigia generant, unde homicidia et plura mala insurgunt, ipso facto excommunicacionem incurrunt, nisi ordinariorum suorum consensus prius ad id interuenerit.</p>
                </div>
                <div>
                    <head>Capitulum 45</head>
                    <p>Declarat concilium antiquas ecclesias, ecclesiolas in possessione immunitatis existentes, et que habent insignia sanctitatis, immunitate gaudere ecclesiastica debere, et quod episcopi pro illis exequi debeant, nisi cum eis placuerint, pensatis omnibus rei circumstantiis aut causis.</p>
                </div>
                <div>
                    <head>Capitulum 46</head>
                    <p>Declarat concilium et perpetuo reprobat exacciones laicorum et nefandas consuetudines, quas in terris ecclesiasticis exercent.</p>
                </div>
                <div>
                    <head>Capitulum 47</head>
                    <p>Mandat concilium sub pena excommunicacionis late sententie et beneficiorum priuacionis, et nihilominus declarat, quoties archiepiscopum uel episcopum per laicos aut alios capi contingit, totam prouinciam in qua capiuntur, ecclesiastico suppositam fuisse interdicto, totamque diocesin, in qua inferior prelatus aut sacerdos, decanatum, in quo simplex clericus, et in illis ad minus officiis, necessitatis temporibus exceptis, omnino esse cessandum, captura huiusmodi durante.</p>
                </div>
                <div>
                    <head>Capitulum 48</head>
                    <p>Statuit concilium et declarat laicos signantes aut impedientes, ne clerici de illis disponant ad placitum, dicentes decimas dominii ipsorum ipsis preteritis uendi et dari debere, ipso facto fore excommunicatos et interdictos, cum suis locis et hominibus.</p>
                </div>
                <div>
                    <head>Capitulum 49</head>
                    <p>Mandat concilium quod decetero per ordinarios nulla unio fiat simplicibus beneficiis aut prebendis de beneficiis curatis aut dignitatibus ad aliquorum instanciam, maxime nobilium et iuuenum personarum, et si contra hoc fecerint, concilium declarat totum nullum.</p>
                </div>
                <div>
                    <head>Capitulum 50</head>
                    <p>Statuit concilium quod ultra numerum solitum canonici in ecclesia admittantur ultra numerum sex canonicorum, computatis iam receptis.</p>
                </div>
                <div>
                    <head>Capitulum 51</head>
                    <p>Statuit et mandat concilium quod ordinarii non committant causas nisi discretis ac iuris peritis, sub pena nullitatis processus, neque imperitos recipiant ad canonicatus et dignitates.</p>
                </div>
                <div>
                    <head>Capitulum 52</head>
                    <p>Declarat concilium quod clerici medium facientes in firmis beneficiorum, ut laici fructus percipiant, sunt ipso facto excommunicati, cum in hoc antiquo statuto fraus committitur que non debet patrocinari, et firmas ipsas ipso iure non teneri.</p>
                </div>
                <div>
                    <head>Capitulum 53</head>
                    <p>Sacrum concilium inhibet magistris, sub pena excommunicacionis, quod nullos nobiles aut alios ad suam lecturam admittant, de quibus non est spes quod in ecclesia Dei profecerint.</p>
                </div>
                <div>
                    <head>Capitulum 54</head>
                    <p>Declarat concilium quod clerici nomine laicorum appellantes, aut consilium eis dantes contra execucionem ordinariorum et causam ecclesie, sunt ipso facto excommunicati, appellaciones illas esse friuolas et inanes, quibus omnino obstantibus fiat execucio contra illos, prout prius est prescriptum, qui pro laicis et contra personas ecclesiasticas aduocare et contendere presumunt.</p>
                </div>
                <div>
                    <head>Capitulum 55</head>
                    <p>Statuit concilium quod laici iuxta ecclesiam edificantes, si contra prohibicionem curatorum quicquid damni exinde ecclesiis contingat, per incendium aut alia via, tam ipsi edificantes quam eciam exercitus de omni damno teneantur, et ipsorum quiuis in solidum.</p>
                </div>
                <div>
                    <head>Capitulum 56</head>
                    <p>Declarat concilium quod decime que in plerisque locis imagini ac ad uberiorem declaracionem aliisque sanctis miraculorum suorum intuitu de diuersis locis et prouinciis offeruntur, inter rectorem et uicarium equaliter diuidende, salua canonica prescripcione.</p>
                </div>
                <div>
                    <head>Capitulum 57</head>
                    <p>Declarat concilium omnes eos qui impediunt confugientes ad unitatem ecclesie libere transire, esculenta et poculenta ad eos deuenire, ipso facto fore excommunicatos et interdictos.</p>
                </div>
                <div>
                    <head>Capitulum 58 </head>
                    <p>Declarat concilium ecclesiam quibuscunque ab intestato decedentibus executores nomine ecclesie illis posse deputare, ad hoc impedientes ipso facto fuisse excommunicatos.</p>
                </div>
                <div>
                    <head>Capitulum 59</head>
                    <p>Declarat concilium non esse credendum executoribus fingentibus plura debita defunctorum, nisi quatenus id legitime docuerint.</p>
                </div>
                <div>
                    <head>Capitulum 60</head>
                    <p>Declarat concilium, ordinarios compellere posse laicos ad pacem et treugam obseruandam.</p>
                </div>
                <div>
                    <head>Capitulum 61</head>
                    <p>Declarat concilium, mendicantes singulos suis limitibus in eorum questu contentari.</p>
                </div>
                <div>
                    <head>Capitulum 62</head>
                    <p>Declarat concilium non esse credendum resignacionibus episcoporum, nisi sigillum resignantis una cum sigillo capituli eiusdem ecclesie huiusmodi resignacioni fuerit appositum, et subscripcione quatuor de capitulo et duorum notariorum muniatur.</p>
                </div>
                <div>
                    <head>Capitulum 63</head>
                    <p>Declarat concilium, decimas casei et lactis simul non debere solui, et ecclesia tum eligere potest lac aut caseum, cum caseus factus sit.</p>
                </div>
                <div>
                    <head>Capitulum 64</head>
                    <p>Declarat concilium collaciones simplicibus personis factas et idiotis ipso iure fore nullas, literas et alia inde secuta.</p>
                </div>
                <div>
                    <head>Capitulum 65</head>
                    <p>Declarat concilium quod nullus uicarius potest deseruire per alium sine licencia ordinariorum, ac beneficiatos non dicentes horas canonicas, ipso facto fore priuatos, et ferentes arma ad quadraginta solidos puniendos, toties quoties.</p>
                </div>
                <div>
                    <head>Capitulum 66</head>
                    <p>Mandat concilium sub pena priuacionis beneficiorum ipso facto, quod clerici et ecclesiarum prelati pensiones et stipendia laicis non concedant, uel fructus beneficiorum suorum illis assignent, sub pena eadem, et recipientes laicos ipso facto fore priuatos.</p>
                </div>
                <div>
                    <head>Capitulum 67</head>
                    <p>Statuit concilium ob reuerenciam sacramentorum, uidelicet eucharistie et extreme unccionis, quod ecclesiarum curati talia ministrantes alba induti et campana precedente in firmam accedant, si extet in propinquo, saltem infra domum, ad Christi fidelium deuocionem excitandam, et hec omnia sub pena obseruent; campana tamen semper precedat eucharistiam.</p>
                </div>
                <div>
                    <head>Capitulum 68</head>
                    <p>Statuit hoc presens concilium quod clerici, maxime in sacris ordinibus constituti, necnon ecclesiarum prelati, rectores et uicarii suas suspectas personas, infamiam generantes in clero et populo, extra curam et curiam reiiciant eciam post publicacionem presentis statuti infra uiginti octo dierum spatium, sine spe recuperacionis earum, sub pena priuacionis beneficiorum et dignitatis, inhabilitatis et infamie ipso facto; quod quidem statutum locorum ordinarii execucioni demandare non negligant, sub pena uiginti solidorum metropolitano in cursu sue uisitacionis applicandorum, de propriis episcoporum desuper negligentium.</p>
                </div>
                <div>
                    <head>Capitulum 69</head>
                    <p>Declarat concilium sacrum, quod ecclesie parochiales munde sint et immaculate, nullaque edificacio fiet in ecclesiis ipsis, aut earum coemeteriis, nulla flagellatoria laicorum ibidem fiet contra uoluntatem episcoporum, uel aliorum ecclesiis presidentium, ac coemeteria ipsa muris claudantur, in expensis populorum, sub pena excommunicacionis et interdicti ipso facto, et edificata hactenus ibidem omnino expellantur infra uiginti dies post requisicionem desuper factam, et inde cedant omnino ecclesiis et eorum personis.</p>
                </div>
                <div>
                    <head>Capitulum 70 </head>
                    <p>Declarat sacrum concilium, standum esse antiquis libris et rotulis ecclesie circa iura ecclesie, census et reditus, quotiescunque questio oritur desuper inter ecclesiam et subditum suum, uel aliud, eciamsi libri ipsi recentes sint, dummodo per ipsum prelatum, qui nomine ecclesie agat, scripti non sunt uel inuenti.</p>
                </div>
                <div>
                    <head>Capitulum 71</head>
                    <p>Statuit concilium quod clerici non recipiant filios nobilium ad nutriendum sub pena quadraginta solidorum ordinariis applicandorum, toties quoties, nisi de eorum licencia speciali.</p>
                </div>
                <div>
                    <head>Capitulum 72</head>
                    <p>Declarat concilium de omni lucro decimas fore persoluendas, necessariis prius expensis deductis.</p>
                </div>
                <div>
                    <head>Capitulum 73</head>
                    <p>Declarat concilium quod clerici beneficiati decimas soluere tenentur in loco beneficii, uagabundi in loco studii ac domicilium habentes in loco domicilii.</p>
                </div>
                <div>
                    <head>Capitulum 74</head>
                    <p>Declarat concilium laicos non posse possidere ecclesiasticos fructus iure hereditario, eciamsi antecessores sui huiusmodi fructus per quatuor annos et ultra possidebant.</p>
                </div>
                <div>
                    <head>Capitulum 75</head>
                    <p>Declarat concilium decimas molendinorum gurgitum fore soluendas, salua prima fabrica eorundem, et damnat concilium contrariam consuetudinem.</p>
                </div>
                <div>
                    <head>Capitulum 76</head>
                    <p>Declarat concilium in maioribus causis matrimonialibus summam uiginti solidorum non esse excedendam, in minoribus uero taxent ordinarii; et aliter agentes excommunicentur.</p>
                </div>
                <div>
                    <head>Capitulum 77</head>
                    <p>Mandat concilium ordinariis et suis officialibus sub pena mortalis peccati, quoties fuerint remissi, quod exequantur cum effectu antiqua statuta edita contra prelatos et ecclesiarum curatos competentem habitum non deferentes, ab habitu laicorum omnino diuersum, tunicam uidelicet gascomarcon cum honesto bireto, et aliis ordini clericatus congruentibus, que pena imposita talis est, uidelicet, unum ‘noble’ quoties in habitu contrario reperiantur, cum perdicione uestium sic habitarum ordinario seu officiali uisitanti.</p>
                </div>
                <div>
                    <head>Capitulum 78</head>
                    <p>Declarat sacrum concilium antiquam consuetudinem prouincie Cashelliensis circa heriotam episcoporum et aliorum prelatorum, necnon et antiqua statuta desuper edita, inuiolabiter fore obseruanda, uidelicet, meliorem annulum, ciphum, sellam, uel portisorium archiepiscopo et episcopo fore persoluenda.</p>
                </div>
                <div>
                    <head>Capitulum 79</head>
                    <p>Declarat concilium fructus primi anni execucionibus deberi a die obitus beneficiati usque ad annum, saluis contrariis consuetudinibus.</p>
                </div>
                <div>
                    <head>Capitulum 80</head>
                    <p>Sacram concilium declarat, quod omnes pauperes seculo abrenunciantes, ac in locis sacris degentes, in libris ecclesie registrentur, ac uite approbate sint, et singulis annis libram cere aut ultra, iuxta qualitatem personarum aut locorum suorum ecclesie cathedrali humiliter persoluant, congruum habitum sue paupertati deferentes, earum parochiales ecclesias et coemeteria peragrare faciant, cruces altas iuxta eorum habitacula construant, et habeant in altum erectas sub pena perdicionis priuilegii ipsorum et libertatis, cum ad mandatum superiorum requisiti fuerint, et negligentes.</p>
                </div>
                <div>
                    <head>Capitulum 81</head>
                    <p>Statuit et declarat concilium quod nulli prelati aut ecclesiarum curati, questores uel alii, uigore alicuius execucionis aut priuilegii deinceps audiant confessiones latronum, furtum et sacrilegorum, seu bona quorumcunque fidelium scienter detinenciam usque ad restitucionem condignam, si ad hoc potentes existant, curati uero aliter facientes toties quoties conuicti fuerint, dimidiam marcam ordinario persoluant, aut suo officiali de hoc inquirenti.</p>
                    <p>Qui autem occasione predicta semel in anno confessi non fuerint, et minime communicauerint, ecclesiastica careant sepultura.</p>
                </div>
                <div>
                    <head>Capitulum 82</head>
                    <p>Declarat sacrum concilium et determinat, iuxta sanctorum patrum decreta, quod omnes et singuli clerici, prelati, laici et domini temporales, qui bona episcoporum ante uel post mortem inuaserint, que futuris successoribus reseruari, et in ecclesiarum utilitatem conuerti debuerint, ipso facto excommunicati, anathematizati et maledicti existant perpetuo, usque ad satisfaccionem condignam, neque eis in premissis ualeat ulla simplex remissio ad salutem, et per singulos curatos ecclesiarum tales publice excommunicati et sacrilegi denuntientur, in omni generali execucione, saltem quater in anno, sub penis predictis, aut interdicti maneant cum earum terris et familiaribus.</p>
                </div>
                <div>
                    <head>Capitulum 83</head>
                    <p>Mandat concilium quod singuli curati et ecclesiarum prelati quoties per eorum superiores citati fuerint ad dies synodales uel conuocacionem, alias alibis induantur et more clericali conueniant, sicque se habeant eundo, stando et redeundo, sub pena quadraginta denariorum episcopo soluendorum toties quoties contrarium actum fecerint.</p>
                </div>
                <div>
                    <head>Capitulum 84</head>
                    <p>Declarat sacrum concilium quod porticus ecclesie gaudet eadem immunitate cum ecclesia ipsa, quoad immunitatem consequendam ipsis ad eam confugientibus necessitatis tempore, eciamsi porticus ille consecratus non sit, sed annexus locis sacris, dummodo non fiat in illis continua residencia.</p>
                </div>
                <div>
                    <head>Capitulum 85</head>
                    <p>Statuit et declarat concilium quod quicunque prelatus, rector, clericus uel uicarius iudices deligant, uel eorum aduersarios clericos capiant, uel ab aliis capi faciant uel arrestari, totum suum ius in ipsis beneficiis et causam ipsam perdant, eorumque absolucio sedi apostolice reseruatur, ac pacta et iuramenta quecunque prestita ab huiusmodi captis de iure non esse obligatoria, sed concilium remittet eadem.</p>
                </div>
                <div>
                    <head>Capitulum 86</head>
                    <p>Statuit concilium quod in ciuitatibus et locis in quibus cantus habetur et chorus regitur, nulli ad aliquas prelaturas nisi cantores admittantur, saluo priuilegio speciali sedis apostolice.</p>
                </div>
                <div>
                    <head>Capitulum 87</head>
                    <p>Statuit et declarat concilium quod ordinarii non absoluant excommunicatos absque consensu partium, et sine sufficiente caucione, et si contrarium fecerint, non tenet absolucio.</p>
                </div>
                <div>
                    <head>Capitulum 88</head>
                    <p>Declarat concilium quod clerici gaudent priuilegiis clericalibus in immunitatibus et terris patronalibus liberis; in terris non tributariis, quoad sua bona priuilegio gaudent tantummodo.</p>
                </div>
                <div>
                    <head>Capitulum 89</head>
                    <p>Declarat concilium quod clausule generales apponi solite in literis apostolicis, uidelicet a quibuscunque excommunicacionis, suspensionis etc., solummodo extenduntur ad specificata, literasque ipsas sic tacite impetratas ipso facto fore nullas, cum omnibus inde secutis.</p>
                </div>
                <div>
                    <head>Capitulum 90</head>
                    <p>Statuit concilium quod nullus sub pena excommunicacionis sententie porrigat aliquam supplicacionem definitiuam, nisi exprimat suum nomen, et eandem prosequatur in forma.</p>
                </div>
                <div>
                    <head>Capitulum 91</head>
                    <p>Statuit concilium formam cum modis obseruari debere in excommunicacione ferenda, nisi delictum est notorium et manifestum.</p>
                </div>
                <div>
                    <head>Capitulum 92</head>
                    <p>Declarat concilium quotidiana uestimenta ecclesie persolui debere ab omnibus defunctis et hoc indifferenter tam ab Anglicis quam ab Hibernicis.</p>
                </div>
                <div>
                    <head>Capitulum 93</head>
                    <p>Declarat concilium animalia clericorum reperta in terris desertis ad damna tantummodo esse obligata, eciamsi terre ipse oneribus secularibus astringantur, sub omnibus penis ecclesiasticis.</p>
                </div>
                <div>
                    <head>Capitulum 94</head>
                    <p>Declarat concilium quod rectores et uicarii debent reparare cancellum, parochiani nauem, quantum suppetant facultates ecclesie.</p>
                </div>
                <div>
                    <head>Capitulum 95</head>
                    <p>Statutum concilii reuocat omnes translaciones curie in ecclesias cathedrales iam factas sub annua pensione, et ligat manus ordinariorum, quod talia iterato non fiant sub pena nullitatis ipso facto.</p>
                </div>
                <div>
                    <head>Capitulum 96</head>
                    <p>Declarat concilium quod de consensu episcopi, decani et capituli, potest fieri diuisio fructuum alicuius pinguis beneficii ad ecclesiam exilem et pauperem, pro diuini cultus augmentacione.</p>
                </div>
                <div>
                    <head>Capitulum 97</head>
                    <p>Statuit concilium, omnes in excommunicacione per annum induratos, anno elapso, priuatos fore [9] suis beneficiis, inhabiles et incapaces.</p>
                </div>
                <div>
                    <head>Capitulum 98</head>
                    <p>Declarat concilium per omnes questores de omni lucro exinde acquisito ecclesie parochiali in qua habent domicilia, et ecclesiastica percipiunt sacramenta, decimas esse persoluendas.</p>
                </div>
                <div>
                    <head>Capitulum 99</head>
                    <p>Declarat concilium quod cum in beneficiis taxatis, heredes defunctorum eligere habent taxam, uel residuum infra mensem, hoc de taxa capitali intelligi debet, non de alia.</p>
                </div>
                <div>
                    <head>Capitulum 100</head>
                    <p>Declarat concilium quod fures et latrones et alii confugientes ad ecclesiasticam immunitatem non gaudent priuilegio usque ad satisfaccionem in primo delicto et sacrilegio, de quo alias conuicti sint uel confessi.</p>
                </div>
                <div>
                    <head>Capitulum 101</head>
                    <p>Mandat concilium sub pena interesse partis, tam episcopis quam aliis inferioribus et ecclesiarum prelatis et curatis, quod in absencia partis neminem absoluant, satisfaccione non premissa, uel idonea caucione, de qua causa expresserit contenta.</p>
                </div>
                <div>
                    <head>Capitulum 102</head>
                    <p>Item, quod ordinarii literas eis directas sub eadem pena simpliciter exequantur.</p>
                </div>
                <div>
                    <head>Capitulum 103</head>
                    <p>Declarat concilium obsidem ecclesie fore restituendum, facta eidem emenda de iniuria, et habita restitucione, prestita tum per obsidem idonea caucione, quod stabit iuri insuper accione civili coram suo iudice competenti, tunc ipsum debet ecclesia liberare et secernere.</p>
                </div>
                <div>
                    <head>Capitulum 104</head>
                    <p>Irritat concilium collaciones per metropolitanum ante probacionem deuolucionis factas, et declarat concilium standum esse iuramento episcoporum, circa eorum scienciam in uacacione beneficiorum suarum dioceseum, dummodo ignorancia non sit crassa uel supina.</p>
                </div>
                <div>
                    <head>Capitulum 105</head>
                    <p>Declarat concilium quod forma conquestus non extenditur ad processum iudicialem, qui in rem transit iudicatam.</p>
                </div>
                <div>
                    <head>Capitulum 106</head>
                    <p>Declarat concilium in translacione prolis non est credendum matri.</p>
                </div>
                <div>
                    <head>Capitulum 107</head>
                    <p>Inhibet concilium aliquem questum fieri diebus solemnibus ante solucionem oblacionum et aliorum iurium ecclesie, sub pena quadraginta denariorum toties quoties.</p>
                </div>
                <div>
                    <head>Capitulum 108</head>
                    <p>Declarat concilium quod lucrum contingens ex negociacione, que in iure non debet compensari, et quicquid excedit fortem principalem, est usura.</p>
                </div>
                <div>
                    <head>Capitulum 109</head>
                    <p>Declarat concilium laicos qui se intromittant de fructibus ecclesie uacantis percipiendis, et si in illa ius habeant patronatus, excommunicacionis sentenciam ipso facto incurrisse, eorumque dominium ecclesiastico subiacere interdicto.</p>
                </div>
                <div>
                    <head>Capitulum 110</head>
                    <p>Declarat sacrum concilium quod omnimoda iurisdiccio ordinaria ad archiepiscopum spectare dinoscitur in diocesi suffraganeorum suorum, si hoc eidem consuetudo attribuit, sede episcopali uacante.</p>
                </div>
                <div>
                    <head>Capitulum 111</head>
                    <p>Declarat concilium quod accedens ad curiam Romanam pro suis expedicionibus gaudere debet priuilegio itinerantium, fraude et dolo cessantibus.</p>
                </div>
                <div>
                    <head>Capitulum 112</head>
                    <p>Declarat concilium quod celebrantes et celebrari auctorizantes contra sentencias et censuras ordinariorum, ipso facto sunt excommunicati, irregulares ac racione contemptus per sedem apostolicam solummodo uenient absoluendi.</p>
                </div>
                <div>
                    <head>Capitulum 113</head>
                    <p>Statuit sacrum concilium quod Christi fideles sub pena peccati mortalis non accedant ad predicacionem alicuius fratris, nisi prius per loci ordinarium admissus fuerit, ac concilium inhibet fratribus huiusmodi quod non nisi admissi predicare presumant, sub pena subtraccionis questus per diocesim ipsam.</p>
                </div>
                <div>
                    <head>Capitulum 114</head>
                    <p>Declarat concilium quod priuilegium fratrum de decimis hortorum percipiendis, quos nouiter infra parochiam aliorum construunt et colunt, non debent ad noualia extendi, nisi ex forma priuilegii contrarium in specie apparet.</p>
                </div>
                <div>
                    <head>Capitulum 115</head>
                    <p>Declarat concilium quod ubicunque metropolitanus et suffraganeus de aliquo beneficiorum sedi apostolice reseruato disponunt, collacio ordinarii debet preualere, donec de huiusmodi beneficio per sedem ipsam prouisum fuerit, infra tamen tempus iuris eidem sedi eciam limitatum.</p>
                </div>
                <div>
                    <head>Capitulum 116</head>
                    <p>Declarat concilium quod cum quis literas impetrat contra incumbentem propter non promocionem eiusdem, scilicet duobus beneficiis curatis, potest is prouidere de beneficio in quo probauit non promocionem, licet in altero probando defecerit impetrans.</p>
                </div>
                <div>
                    <head>Capitulum 117</head>
                    <p>Statuit concilium quod quoties nuntii, precones aut familiares episcoporum in rixis aut contencionibus casu aliquo interficiantur, quod tantum debetur episcopis racione interesse, quantum racioni et genti ipsius interfecti pro redempcione sanguinis eiusdem.</p>
                </div>
                <div>
                    <head>Capitulum 118</head>
                    <p>Mandat sacrum concilium omnibus ecclesiarum prelatis, uicariis et capellanis quod infra mensem post publicacionem huius statuti omnes suas suspectas personas, licet eciam aliis uiris maritatas, ab omni cura et curia ipsorum sine spe reuersionis omnino reiiciant, sub pena priuacionis ab omni officio et beneficio ipso facto.</p>
                </div>
                <div>
                    <head>Capitulum 119</head>
                    <p>Declarat concilium quod ordinarii locorum in negligencia religiosorum non presentantium idoneas personas ad ecclesias ipsorum curatos, de huiusmodi ecclesiis et beneficiis, tanquam de iure uacantibus, possunt libere disponere et in illis perpetuos uicarios instituere.</p>
                </div>
                <div>
                    <head>Capitulum 120</head>
                    <p>Statuit sacrum concilium clerum et capitulum ciuitatis et dioceseos Watefordiensium ac prelatos ecclesiarum, qui secundum consuetudinem prouincie Casheliensis fructus primi anni, racione collacionis eis facte, ordinariis soluere renuunt, per totum concilium fore reformandos, iuxta morem et consuetudinem aliarum diocesium, et ad [10] huiusmodi annatam humiliter persoluendam compellendos.</p>
                </div>
                <div>
                    <head>Capitulum 121</head>
                    <p>Statuit concilium quod ubi rector alicuius ecclesie personaliter non residet in eadem, uicarius ibidem residens et animarum curam gerens habeat, et in suos usus conuertat terras ecclesiasticas pro parte rectoris non residentis, reddendo exinde ipsi rectori omnia reddenda; ac rectores ipsi, contrarium exercentes, per uicarios locorum excommunicentur auctoritate presentis concilii et statuti.</p>
                </div>
                <div>
                    <head>Footnotes</head>
                    <p>[1] 'conngureus' in quotes</p>
                    <p>[2] 'bonnguoog' in quotes</p>
                    <p>[3] [11 Nouember]</p>
                    <p>[4] [1 Mai]</p>
                    <p>[5] 'noble' in quotes</p>
                    <p>[6] [ordinum  copiam] in brackets</p>
                    <p>[7] 'Dudum' in quotes</p>
                    <p>[8] 'De sepulturis' in quotes</p>
                    <p>[9] [fore] in brackets</p>
                    <p>[10] [ad] in brackets</p>
                </div>
            </div>
        </body>
    </text>
</root>
