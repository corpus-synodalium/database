<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Lucca</title>
                <recordID>0269</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1351</origDate>
                <dateNotes/>
                <origPlace>Lucca</origPlace>
                <diocese>Lucca</diocese>
                <province>[Holy See]</province>
                <country>Italy</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 269</p>
                <p>Year: 1351</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: or 1352</p>
                <p>Place: Lucca</p>
                <p>Diocese: Lucca</p>
                <p>Province: [Holy See]</p>
                <p>CountryModern: Italy</p>
                <p>Latitude: 43.85</p>
                <p>Longitude: 10.5</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Dinelli, Sinodi, 67-114</p>
                <p>EditionOther: None</p>
                <p>SourceNotes: https://books.google.com/books?id=5lVfAAAAcAAJ</p>
                <p>TranscriptionNotes: None</p>
                <p>BaseText: ['GoogleBooks', 'WebDownload']</p>
                <p>OCR: Yes</p>
                <p>Transcription: Reviewed </p>
                <p>GeneralNotes: additions on p115-131, with a brief addition to cautionem formula of cap 85 on p129</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Berengarius Dei, et Apostolice sedis gracia humilis episcopus lucanus.</p>
                    <p>Uniuerso clero nostro ciuitatis, et diocesis salutem, et statum felicem.</p>
                    <p>Quamuis canonice sancciones, in quibus sancti Dei homines Spiritu Sancto inspirati locuti sunt nobis, contineant magisteria infallibilis ueritatis, que ministeria diuini cultus plenissime edocent et declarant, in spirituali uita dirigunt, et in moribus fideles regulant uniuersos; tamen quoniam humane nature fragilitas, que sua infirmitate cotidie ad sensus pueriles labitur, ne ex toto corruat, disciplina indigent pedagogi, que a deuio sacrorum canonum retrahat gressus nostros.</p>
                    <p>Hinc est, quod nos Berengarius aliquali experiencia edocente reperientes, quod propter diutinam absenciam pastoris in nostra lucana ecclesia, multi a via gressus ecclesiastici deuiabant, Christi nomine inuocato, ad laudem omnipotentis Dei, et beate Marie Uirginis, ac beati Martini patroni nostri correccionem, erudicionem, et informacionem clericorum, et subditorum nostrorum, et totius gregis nobis commissi salutem, et bonum statum omnium ecclesiarum nostrarum quasdam constituciones ad instar predecessorum nostrorum, quibusdam resecatis, quibusdam abreuiatis, aliis in toto, uel in parte mutatis, multisque correccionibus, detraccionibus, addiccionibus factis, prout uidimus expedire, de fratrum nostrorum capituli lucani consilio duximus ordinandas.</p>
                    <p>De constitucionibus.</p>
                </div>
                <div>
                    <head>Capitulum 1</head>
                    <p>In primis quod capitula ecclesiarum uacantium non possint facere constitucionem, ut eorum prebende augmententur.</p>
                    <p>In primis predecessorum nostrorum uestigiis inherentes statuimus, monemus, et hoc nostro prohibemus edicto, ut nullum capitulum, uel canonica alicuius ecclesie ciuitatis, uel diocesis lucane eorum ecclesia uacante aliquam constitucionem, uiel ordinamentum ulterius faciant, uel componant sine nostra licencia speciali de augendo sibi prebendam, uel uictum, et si contrafactum fuerit, totum sit irritipm, et inane.</p>
                    <p>Contrafacientes preter penam librarum X, excommunicamus in hiis scriptis.</p>
                </div>
                <div>
                    <head>Capitulum 2</head>
                    <p>Quod nullum capitulum, uel collegium faciat aliquam constitucionem sine auctoritate episcopi.</p>
                    <p>Item cum secundum iuris communis disposicionem capitulum ecclesie cathedralis, nec aliquod aliud capitulum, collegium, uel uniuersitas eciam cum aliis eorum prelatis statuta tangencia generale statutum ecclesie, uel episcopum, uel eius iura sine episcopo facere non possint.</p>
                    <p>Quo circa si capitulum lucane ecclesie, uel quodcumque aliud capitulum, uel collegium eciam cum aliis eorum prelatis, uel uniuersitas ecclesie cuiuscumque lucane ciuitatis, et diocesis aliqua statuta, uel constitucionem generalem, statutum ecclesie lucane, uel aliarum ecclesiarum, uel nos, uel iura nostra quomodolibet tangencia fecerit, uel fecerint, si per nos, uel predecessores nostros non fuerint confirmate, ipso iure decernimus irrita, et non ualere, et ipsas constituciones, et statuta ex nunc cassamus, et reuocamus, si in aliquo ualerent.</p>
                    <p>Ipsa autem statuta paratos nos offerimus confirmare, si in utilitatem lucane ecclesie, et aliarum ecclesiarum redundarent, et saluti animarum contraria non existant.</p>
                    <p>Mandantes omnibus et singulis abbatibus, prioribus, et plebanis, et aliis aliarum ecclesiarum prelatis, conuentibus, et capitulis ciuitatis, et diocesis lucane, quatenus ciuitatenses intra duos menses, illi de diocesi intra quatuor menses a die publicacionis huius constitucionis computandos, omnes et singulas ecclesiarum eorum constituciones, et statuta nobis, uel nostro uicario ostendere, et assignare procurent scituri, quod racionabiles et utiles sine aliqua difficultate confirmabimus.</p>
                    <p>Quod si dictam assignacionem facere contempserint, ex nunc pro tunc omnes et singulas constituciones, et statuta nobis, uel nostro uicario non assignatas intra terminos supradictos cassamus et reuocamus, et nullius efficacie, uel momenti esse uolumus, et contra eos ad aliam penam nostro arbitrio imponendam procedemus.</p>
                </div>
                <div>
                    <head>Capitulum 3</head>
                    <p>De eleccione.</p>
                    <p>Quod nullus recipiat ecclesiasticum beneficium de manu laici, uel per uiolenciam, uel beneficium in manu laici resignet.</p>
                    <p>Nullus clericus beneficium ecclesiasticum de laicali manu, uel per uiolenciam f seu potenciam laicalem recipiat, uel in manu laicali resignet, cum ecclesiasticarum rerum nulla sil laicis disponendi attributa potestas.</p>
                    <p>Si qui autem hec attentare presumpserint, recipientes beneficio sic recepto sint ipso iure priuati, resignantes uero secundum nostre prudentie arbitrium puniantur, et si quod ius habuerant, amittant, preter penas dictorum excessuum, quas nostro arbitrio reseruamus.</p>
                    <p>Non tamen propter hanc nostram constitucionem patronis laicis, uel eorum iuribus, quominus ad ecclesias uel beneficia, in quibus eis de iure competit ius patronatus, possint, quando tales ecclesie, uel beneficia uacabunt, rectores seu clericos presentare, preiudicare intendimus quoquomodo.</p>
                </div>
                <div>
                    <head>Capitulum 4</head>
                    <p>Quod nullus alienigena eligatur, uel assumatur ad aliquod beneficium ecclesiasticum ciuitatis, uel diocesis lucane sine licencia episcopi.</p>
                    <p>Item statuimus, ut nullus de alieno episcopatu oriundus ad regimen, uel in clericum, uel beneficiatum alicuius ecclesie nostri episcopatus eligatur, presentetur, seu eciam admittatur absque nostra licencia speciali, et si contrafactum fuerit, illud decernimus non ualere, et nihilominus eligentes, presentantes, seu eciam admittentes, si clerici fuerint, X librarum penam preter excommunicacionem incurrere uolumus, si laici eos excommunicacionis uinculo innodamus.</p>
                </div>
                <div>
                    <head>Capitulum 5</head>
                    <p>Quod non fiat aliqua coniuracio de non eligendo aliquem clericum ciuitatis, uel diocesis lucane.</p>
                    <p>Item statuimus, et omnibus capitulis, collegiis, et clericis, ac patronis, uel hospitalibus et populis cuiuslibet ecclesie, et uenerabilibus locis lucane ciuitatis, et diocesis hoc nostro prohibemus edicto, ut nullam coniuracionem, uel composicionem, uel ordinamentum simul faciant de non eligendis clericis ciuibus, uel nobilibus, uel aliis litteratis personis ciuitatis, uel diocesis predicte ad prioratum, uel plebanatum, uel personatum, uel rectoriam, uel ad aliud beneficium alicuius ecclesie, uel loci uenerabilis ciuitatis, uel diocesis lucane, et eleccionibus de talibus personis exceptatis factis nihilominus in suo uigoris robore duraturis.</p>
                    <p>Cassamus et irritamus quidquid contra prohibicionem nostram est, uel fuerit ab aliquibus attentatum, facientes autem contrarium penas nostro arbitrio infligendas incurrant.</p>
                </div>
                <div>
                    <head>Capitulum 6</head>
                    <p>Quod in eleccione, presentacione, uel prouisione non interueniat uiolencia, nec metus.</p>
                    <p>Item statuimus, ut super eleccionibus, postulacionibus, presentacionibus; reformacionibus ad uacantes ecclesias, dignitates, personatus, et quecumque alia beneficia ecclesiastica, uel hospitalia, seu pia loca ulterius faciendis in ciuitate, uel diocesi lucana, tam per clericos, quam laicos, ad quos spectat, uel spectauerit Deo duce, ut racione preuia libere procedatur, et reformacione canonice facta sine iniuria administrent in pace clericos, omnesque personas, et uniuersos laicos, presenti decreto peremptorie commonemus, ut nullus ipsorum per se, uel aliam personam alicui clerico, uel persone ecclesiastice, uel laico eligendi, uel postulandi, uel petendi, aut conferendi, uel reformandi ius, uel potestatem habenti ad aliquam ecclesiam, uel in aliqua ecclesia, uel loco uenerabili ciuitatis, uel diocesis prefate, uel eius consanguineo, uel amico ante reformacionem, uel post, aliquam molestiam, uel metum, uel comminacionem, uel iniuriam, uel offensam dicto uel facto, aut literis, uel signo inferat de cetero, uel procuret inferri.</p>
                    <p>In omnes et singulos, qui predictis, uel eorum occasione modo aliquo contrafecerint excommunicacionis sentenciam proferentes, a qua absolui a nemine nequeant, nisi a nobis, uel nostris maioribus, preterquam dum laborant in extremis.</p>
                    <p>Ac eciam decernentes omnes huiusmodi elecciones, postulaciones, et collaciones de quibuscumque beneficiis vi, uel metu, aut comminacione alicuius, uel aliquorum laicorum factas, siue que fient, nullas, et non tenere de iure, easdemque pronunciamus irritas et inanes, recipientemque tales elecciones inhabilem in nostra diocesi ad quodcumque beneficium obtinendum, donec per nos, uel superiores nostros cum eo fuerit misericorditer dispensatum, reddimus ac eciam iudicamus.</p>
                    <p>Et hec constitucio coram populo quater in anno solemniter recitetur.</p>
                </div>
                <div>
                    <head>Capitulum 7</head>
                    <p>Quod ignorans grammaticam ad aliquam dignitatem non eligatur.</p>
                    <p>Item cum ualde periculosum existat animarum curas clericis committere imperitis, statuimus, ut nullus clericus, qui gramaticam nesciat, ad dignitatem, siue personatum, prioratum, plebanatum, uel collegiatas ecclesias ulterius eligantur, uel postulentur.</p>
                    <p>Et si contrafactum fuerit, illud decernimus non ualere: presens uero constitucio ad cappellanos nulla tenus extendatur.</p>
                </div>
                <div>
                    <head>Capitulum 8</head>
                    <p>De temporibus ordinandorum.</p>
                    <p>Quod clerici se faciant ad ordines, quos eorum beneficia requirunt, promoueri.</p>
                    <p>Item statuimus, quod quilibet clericus, qui nunc habet, uel in antea habuerit prelaturam, uel rectoriam alicuius ecclesie ciuitatis, uel diocesis nostre curam habens animarum, siue personatus, statutis a iure temporibus se faciat ad presbyteratus ordinem promoueri, uel ad ordinem, quem ipsius beneficii cura requirit, secundum quod de iure communi tenetur, sub pena in canone, seu iure constituta, et X librarum nostre camere applicandarum, medietatem dicte pene reuelanti concedentes.</p>
                    <p>Extendentes hanc constitucionem nostram ad obtinentes collegiata beneficia ecclesiastica, ut plebanias, uel alias dignitates, qui uigore huiusmodi constitucionis moniti tenentur se ad presbyteratus ordinem facere promoueri infra annum a die de se facte institucionis, nisi legitime docuerint, se possessionem pacificam habere minime potuisse, ex quo se promoueri ad dictum ordinem non fecerunt.</p>
                    <p>Et predicta fieri decernimus, et mandamus per hanc nostram constitucionem sub pena predicta canonis, siue iuris, et X librarum, ut prefertur.</p>
                </div>
                <div>
                    <head>Capitulum 9</head>
                    <p>Qualiter, et quando clerici ordinandi debeant presentari, et examinari.</p>
                    <p>Item statuimus, quod clerici, qui ad sacros ordines sunt promouendi, diligenter examinentur per eos, qui ad hoc fuerint deputati, uel ad quos pertinet.</p>
                    <p>Quod ut rite fieri possit, quarta et quinta et sexta feria sabbathum quatuor temporum precedentibus a plebanis suis personaliter presententur, ut de ipsorum uita, sciencia, condicione, et nacione constare ualeat eorumdem testimonio plebanorum.</p>
                    <p>Quod si forte aliquis ipsorum plebanorum uenire nequiuerint canonica prepedicione detentus, clericos suos, quos ordinari uoluerit, cum literis suis de ipsorum uita, sciencia, condicione et nacione testimonium perhibentibus ad nos mittere cum aliquo de cappellanis suis bone fame, et conuersacionis honeste, qui eos nobis, seu examinatoribus nostris ipsius plebani uice, seu nomine representet, alias ad examinacionem nullo modo admittantur.</p>
                    <p>Si uero contra factum fuerit, examinator, et quilibet aliter examinatus C solidorum penam incurrat ipso facto.</p>
                </div>
                <div>
                    <head>Capitulum 10</head>
                    <p>Quod illegitimi non ordinentur ad ordines sine dispensacione, et quod nullus ordinetur per saltum.</p>
                    <p>Item si quis sacerdotis filius illegitimus, aut alius ex fornicacione, adulterio, uel alio illicito coitu natus dispensacione non obtenta, aliquem ordinem clericalem subripuerit, hoc ipso sit excommunicacionis uinculo innodatus, et eciam post absolucionem obtentam maneat tamdiu ab ordinis sic subrepti execucione suspensus, donec dispensacionis graciam meruerit obtinere.</p>
                    <p>Quod eciam de iis, qui sine certo titulo se clanculo fecerint ad sacros ordines promoueri, preter penam X librarum camere nostre applicandarum, decernimus obseruandum.</p>
                    <p>Illos uero, qui scienter ad ordines iam susceptos iterato, uel ad aliquem ordinem per saltum promoueri se fecerint, aut per simoniacam prauitatem a nobis, uel altero se procurauerint ordinari, excommunicacionis sentencia, preter alias penas a iure statutas contra recipientes taliter ordines, innodamus.</p>
                    <p>Si qui uero scienter ad sacros ordines presentauerint filios sacerdotum illegitimos, uel alios illegitimos, tales ipsos ex nunc X librarum penam incurrere uolumus ipso facto partem quintam eorum denunciatoribus applicantes.</p>
                </div>
                <div>
                    <head>Capitulum 11</head>
                    <p>Quod nullus ciuitatis, uel diocesis lucane se faciat ab alio episcopo sine literis eiusdem Domini lucani episcopi ad aliquem ordinem promoueri.</p>
                    <p>Item statuimus, quod si quis laicus, uel clericus secularis, uel religiosus ecclesiasticum habens beneficium in ciuitate, uel diocesi nostra, uel beneficium non habens se ab alio archiepiscopo, episcopo, uel alio prelato absque nostra licencia fecerint ordinari, ab execucione ordinis sic suscepti ipsum duximus suspendendum, donec dispensacionis graciam meruerit obtinere, preter C solidorum penam, in quam constitucionis presentis auctoritate quemlibet contemptorem incurrere uolumus ipso facto, quarta parte denuncianti derelicta.</p>
                </div>
                <div>
                    <head>Capitulum 12</head>
                    <p>Quod prelati, et rectores ecclesiarum se faciant intra sex menses, debeant ad ordines, quos ipsorum beneficia requirunt ordinari.</p>
                    <p>Item predecessorum nostrorum constituciones sequentes, ac uolentes, quod ecclesie ciuitatis, et diocesis lucane a prelatis, et rectoribus, et canonicis earum in debitis ordinibus seruiantur decenter.</p>
                    <p>Uniuersos, et singulos prelatos, decanos, archidiaconos, prepositos, archipresbyteros, plebanos, priores et rectores ecclesiarum ciuitatis, et diocesis predicte nobis subditos ordinandos semel secundo et tercio peremptorie, ac publice commonemus eisdem et cuilibet eorum sub excommunicacionis pena districte precipientes, ut intra sex menses a die publicacionis huius constitucionis computandos coram nostra presencia se presentent suscepturi ordines, secundum quod ipsorum beneficiorum cura requirit.</p>
                    <p>Alioquin in omnes et singulos predictos prelatos rectores, et canonicos, et quemlibet eorum nostre monicionis, et mandatorum huiusmodi contemptores ex nunc prout ex tunc in hiis scriptis excommunicacionis sentenciam promulgamus, contra eos aliter nihilominus processuri, prout de iure uidebimus procedendum.</p>
                </div>
                <div>
                    <head>Capitulum 13</head>
                    <p>De etate et qualitate.</p>
                    <p>Quod nullus qui non attigerit XXV annum assumatur ad aliquam prelaturam, uel curatam ecclesiam.</p>
                    <p>Licet in canone a felicis recordacionis Domino Gregorio Papa X edito in concilio lugdunensi inter cetera contineatur expresse, quod nullus ad regimen parrochialis ecclesie suscipiatur, nisi XXV an. etatis attigerit, ac sciencia et moribus commendandus existat, decernendo in parrochialibus ecclesiis iis, qui non attigerint XXV annum, iuribus omnino careant, quia tunc in obseruacione canonis memorati nonnulli clerici et laici lucane ciuitatis, et diocesis se, ut percepimus, exhibent negligentes, et eciam contra ipsum canonem scienter, et maliciose delinquunt, pena canonis predicti: Et cum in cunctis, et aliorum canonum parui pensa: Nos Berengarius Dei gracia episcopus lucanus tam periculose illorum negligentie, et malitie obuiare uolentes, et cupientes canones predictos in ciuitate et diocesi predictis metu pene, et condicionis per nos addite acrioris ab omnibus inuiolabiliter obseruari, presenti nostro decreto statuimus, et ordinamus, quod nullus de cetero clericus, uel laicus cuiuscumque religionis, uel ordinis, aut dignitatis, uel condicionis existat ciuitatis, uel diocesis memorate, ad regimen parrochialis ecclesie, uel ad prelaturam aliquam lucane ciuitatis, uel diocesis eligere, seu presentare audeat aliquem, qui non attingat XXV annum, nullusque prelatus, uel rector, aut uicarius alicuius prelati, ad quem confirmacio, uel institucio rectoris pertinet, per se, uel per alium, seu alios eleccionem, uel presentacionem aliquam de aliqua, seu aliquibus talibus personis factam, uel faciendam contra formam canonum, et huius nostre constitucionis confirmare, uel instituere, uel in possessionem inducere presumant.</p>
                    <p>In omnes et singulos tam clericos, quam laicos, qui eligendo, uel presentando, aut conferendo, uel prouidendo, aut confirmando, uel instituendo, uel in possessionem inducendo scienter contrafecerint, uel mandauerint, in hiis scriptis excommunicacionis sentenciam proferentes.</p>
                    <p>Et nihilominus confirmatores, et institutores huiusmodi a percepcione proprii beneficii protinus suspendimus, salua semper maiori pena contrafacientibus inferenda, in quantum constiterit eos in hoc per maliciam, ex affectu, aut ignorancia excessisse.</p>
                    <p>Mandamus insuper uniuersis et singulis ecclesiarum prelatis, et rectoribus eorumque uicariis ciuitatis, et diocesis predicte, ut predictam constitucionem intra XV dies a publicacione presenti diebus solemnibus, resurreccionis Dominice, sanctorum Petri et Pauli, omnium Sanctorum, et festi natiuitatis Domini diligenter coram populo exponere, et publicare procurent.</p>
                </div>
                <div>
                    <head>Capitulum 14</head>
                    <p>De sacra unccione.</p>
                    <p>Quod rectores admoneant popplares suos, quod se, et pueros suos faciant crismari.</p>
                    <p>Item quia perfecte non dicitur christianus, qui cum potest, in fronte per manus episcopi non accipit sacramentum, quod armat ad agones, et ad prelia contra hostes instruit inuisibiles; et quia inuenimus in ciuitate et diocesi lucana multos tam mares, quam feminas non solum adultos, sed eciam senes et decrepite etatis, qui hoc sanctum sacramentum nondum receperant: Idcirco uolentes huiusmodi corruptelam radicitus extirpare, sub excommunicacionis pena precipiendo mandamus omnibus, et singulis prelatis, et rectoribus ecclesiarum nostre ciuitatis, et diocesis, quod ipsi ad minus semel in mense admoneant populos sibi commissos, quod ipsam confirmacionem recipiant, et recipi faciant a suis filiis, et filiabus tam paruulis, quam adultis, qui aiias dictum sacramentum minime receperunt, et quod ob reuerenciam chrismatis ad ligandum in frontibus pannum lineum secum portent.</p>
                    <p>Item eos moneant, ut dictum sacramentum non recipiant, nisi semel.</p>
                </div>
                <div>
                    <head>Capitulum 15</head>
                    <p>De officio ordinarii.</p>
                    <p>Quod absolucio et distribucio infrascriptorum pertineat ad solum episcopum.</p>
                    <p>Item licet iura comunia innuant, et eciam consuetudo, que est optima legum interpres, approbet, quod male ablata incerta, et incerta damna data, que subiacent restitucioni, non tamen certe persone, sed diocesanorum episcoporum, qui patres sunt pauperum, prouidencia pauperibus erogentur, et quia ut experiencia docuit, multe fraudes, uel per ipsos eosdem, qui dicta male ablata receperunt, et eciam per eorum heredes, et fidei commissarios hactenus sunt commisse.</p>
                    <p>Quo circa uolentes animarum periculis obuiare, et pauperum indemnitatibus prouidere, absolucionem et distribucionem omnium male ablatorum, et damnorum infrascriptorum omnium, et primum ciuitatis et diocesis lucane, et habitantium ibidem omni modo et forma, quibus melius possumus, reseruamus: et uniuersis et singulis fideicommissariis, et executoribus testamentorum, et ultimarum uoluntatum, qui sunt, uel erunt per tempora, nec non omnibus et singulis prelatis, et ecclesiarum rectoribus, et presbyteris, et clericis uniuersis lucane ciuitatis et diocesis sub excommunicacionis pena districte precipiendo mandamus, quatenus huiusmodi male ablata incerta sine nostra prouidencia, et commissione non distribuant, nec dispensent.</p>
                    <p>Qui autem in aliquo, contrafecerint, non solum teneantur illud, et tantumdem, si soluendo fuerint, ubi prouidebimus, pauperibus erogare, sed eciam in aliis execucionis officio sint priuati, et ad quascumque alias fidei commissarias suscipiendas inhabiles habeantur.</p>
                    <p>Et hanc constitucionem mandamus inuiolabiliter obseruari non obstante aliqua disposicione testatorum, uel aliarum ultimarum uoluntatum in contrarium faciente.</p>
                </div>
                <div>
                    <head>Capitulum 16</head>
                    <p>Quod omnes prelati et clerici singulis annis XVIII die mensis octobris [1] ueniant ad synodum.</p>
                    <p>Item cum secundum sacratissimos canones episcopalis synodus debet ad minus quolibet anno fieri, ubi tractari debet de morum reformacione, et excessuum correccione.</p>
                    <p>Statuimus, ut quolibet anno in die sancti Luce de mense octobris fiat synodus.</p>
                    <p>Et uolentibus laboribus, et expensis parcere, monemus, et precipiendo mandamus omnibus et singulis uobis, et quibuscumque aliis abbatibus, archidiaconis, prepositis, prioribus, et plebanis, et ecclesiarum prelatis, rectoribus, et canonicis, et clericis beneficiatis nostre lucane ciuitatis et diocesis, qualiter singulis annis in dicta die ad dictam synodum celebrandam in domibus episcopatus personaliter, uel per legitimos procuratores, quando fueritis racionabiliter, et manifeste impediti, ueniatis, et ueniant ad dictum episcopatum summo mane dicti diei sine aliqua citacione, seu requisicione.</p>
                    <p>Qui uero huic constitucioni non paruerint cum effectu penam XXV librarum ipso facto incurrant.</p>
                </div>
                <div>
                    <head>Capitulum 17</head>
                    <p>Quod uniuersalis conuocacio clericorum non fiat sine auctoritate episcopi.</p>
                    <p>Item predecessorum nostrorum statuta sequentes, ac considerantes, quod uniuersales clericorum congregaciones per alium, quam per ordinarium episcopum, nequeant celebrari, et merito sint suspecte.</p>
                    <p>Monemus omnes et singulos clericos, et ecclesiasticas personas lucane ciuitatis et diocesis semel secundo et tercio peremptorie, quod nullus eorumdem clericos, uel rectores ecclesiarum, et alias ecclesiasticas personas lucane ciuitatis, uel extra audeat uniuersaliter conuocare, uel facere conuocari, nec ipsi rectores, uel clerici, aut ecclesiastice persone ad mandatum, uel conuocacionem alicuius presumant quomodolibet conuenire, nisi essent prelati, qui pretextu prelacionis eorum sua capitula, uel conuentus pro eorum emergentibus negotiis uocent suos subditos, et eos faciant conuenire, uel priores aliquorum conuentuum, quibus liceat temporibus consuetis uocare illos, qui tantum fuerint de congregacione, et conuentibus eorumdem, aut uicarius episcopi generalis.</p>
                    <p>In uocantes, et conuenientes, et omnes et singulos contrarium facientes penam X librarum nostre camere applicandarum incurrere uolumus ipso facto.</p>
                </div>
                <div>
                    <head>Capitulum 18</head>
                    <p>De campanis non pulsandis in sabbatho sancto antequam pulsentur in ecclesia cathedrali, et ubi debeant pueri baptizari.</p>
                    <p>Item ad hoc ut debitus honor cathedrali ecclesie, et aliis maioribus ecclesiis deferatur.</p>
                    <p>Constituimus et mandamus, quod in sabbatho sancto nullus audeat missam cantare, uel campanam pulsare presumat, antequam missa cantetur, et campana pulsetur in maiori ecclesia lucana.</p>
                    <p>Et quod personas de ciuitate lucana, uel de prioratu sancti Iohannis maioris alibi, quam apud ecclesiam sancti Iohannis predicti, et in diocesi alibi quam apud plebes, et baptismales ecclesias, nisi forte in mortis articulo, uel de nostra licencia speciali, nullus baptizet sub pena X librarum in quolibet casuum predictorum, quam penam locum habere uolumus in cappellanis, et rectoribus ecclesiarum nostre diocesis, qui pulsabunt, uel pulsari permittunt campanas in sabbatho sancto, antequam pulsentur in eorum plebanatu, uel matrice ecclesia.</p>
                    <p>Si uero, quod de pulsacione campanarum dicitur, loca religiosorum maxime mendicantium non seruauerint, omni gracia eis, et eorum singulis a nobis, uel predecessoribus nostris, uel eorum, uel nostris uicariis concessa ipso facto priuati existant.</p>
                    <p>Per hanc autem constitucionem non intendimus preiudicare ecclesie sancti Fridiani, quominus eius parrochiani possint ibidem baptizari, pro ut est hactenus obseruatum.</p>
                </div>
                <div>
                    <head>Capitulum 19</head>
                    <p>Quod cappellani in uigilia dedicacionis, et festi sancte Crucis, et in ipsius festis debeant uenire ad ecclesiam cathedralem.</p>
                    <p>Item ut nostre cathedrali ecclesie lucane honor debitus deferatur, precipimus et mandamus omnibus, et singulis rectoribus, et cappellanis ciuitatis lucane, quatenus quilibet eorum in uigilia festi dedicacionis dicte ecclesie, scilicet in sero diei precedentis ad ipsum festum hora uesperarum ueniant ad uesperas et ad matutinum, qui cantatur de sero in dicta ecclesia, et in die festi de mane ad missam ad penam et sub pena X solidorum paruorum lucanorum.</p>
                    <p>Idem statuimus de festiuitate sancte Crucis, quam penam incurrere uolumus solum illos, qui non fuerint racionabiliter impediti, uel qui sine nostra, uel uicarii nostri licencia uenire cessauerint.</p>
                </div>
                <div>
                    <head>Capitulum 20</head>
                    <p>Ut beneficiorum prouisio sine paccione fiat.</p>
                    <p>Item cupientes, ut beneficia ecclesiastica in ciuitate, et diocesi nostra rite, ac secundum Deum, et sancciones canonicas habeantur.</p>
                    <p>Statuimus, quod de beneficiis ecclesiasticis nulle fiant pacciones in ciuitate, uel diocesi memoratis, super hoc monemus omnes, et singulos predictos, qui pacciones predictas fecerint, uel fieri consenserint, uel opem seu operam dederint, ut fiant, preter penam librarum XX, si clerici fuerint, quorum pars quinta denuncianti applicetur, excommunicacionis sentenciam proferentes.</p>
                </div>
                <div>
                    <head>Capitulum 21</head>
                    <p>De iudiciis.</p>
                    <p>Quod idem ius fiat laicis contra clericos in curia episcopali, quod fit clericis contra laicos in foro seculari.</p>
                    <p>Item quia equalitas in iudiciis est seruanda, nec debet esse accepcio personarum.</p>
                    <p>Idcirco presenti constitucione duximus ordinandum, quod sicut clerici cupiunt celerem iusticiam a iudicibus secularibus de laicis obtinere secundum formam statutorum, et ordinamentorum ciuitatis lucane, ita uolumus et mandamus, quod laici contra eos, uel alias personas ecclesiasticas coram nobis, uel nostro uicario in causis ciuilibus eisdem statutis et ordinamentis uti possint, secundum quorum formam, si per laicos contra clericos petitum fuerit in nostra curia, debeat cognosci et iudicari, ac eciam execucio fieri, dummodo ipsa statuta et ordinamenta sint racionabilia, et honesta, ac diuino iuri, et libertati ecclesiastice non contraria, et omnibus sint communia, et hanc constitucionem locum habere uolumus in causis eciam pendentibus in nostra curia.</p>
                </div>
                <div>
                    <head>Capitulum 22</head>
                    <p>De foro competenti.</p>
                    <p>Quod nullus prelatus audeat de causis cognoscere, uel iudicare.</p>
                    <p>Suscepti regiminis nos cura solicitat, ut utilitatibus subiectorum in illis precipue, per quas occurritur animarum periculis, et subditorum parcitur laboribus, et expensis, noue constitucionis ediccione sollicite prouidere curemus.</p>
                    <p>Sane licet cautum reperiatur in iure, quod cause matrimoniales non sint tractande per quoslibet, sed per discretos iudices, qui potestatem habeant iudicandi, et statuta canonum non ignorent, et alibi in iure cause prohibeantur committi, nisi in ciuitate, uel locis magnis, seu insignibus, ubi haberi ualeat iuris copia peritorum.</p>
                    <p>Tamen ad audienciam nostram plurimorum fide dignorum relacionem peruenit, quod nonnulli prepositi, plebani, priores, et eorum uicarii ciuitatis, et diocesis lucane causas uertentes inter parrochianos suorum plebanatuum, et prioratuum eciam matrimoniales, in quibus tantum periculum uertitur, indifferenter audiunt, et eas decidere non formidant, unde interdum euenit, quod matrimonia contracta legitime, dissoluuntur, et alia mala, et animarum pericula multoties inde proueniunt, que ad presens causa breuitatis omittimus, quia longum esset per singula enarrare, nec non litigantes propter peritorum distanciam, et maxime in iure canonico multiplicibus expensis, et laboribus adgrauantur.</p>
                    <p>Quare uolentes in predictis, ut dictum est, prouidere animarum periculis, et subditorum nostrorum parcere laboribus, et expensis, predecessorum nostrorum uestigiis inherentes, semel secundo et tercio perhentorie lucane ciuitatis et diocesis priores, prepositos, et plebanos eorumque uicarios commonemus, ut de causis aliquibus audiendis, nisi priuilegio apostolice sedis, uel ex commissione ipsius, uel eius legati, seu legitime sint prescripcione muniti, de qua prescripcione infra tres menses nobis, uel persone ad hoc a nobis deputande fidem facere teneantur, se nullatenus ut iudices intromittant.</p>
                    <p>Alioquin in omnes, et singulos monicionis huiusmodi contemptores excommunicacionis sentenciam promulgamus.</p>
                </div>
                <div>
                    <head>Capitulum 23</head>
                    <p>Quibus temporibus nupciarum solemnia prohibentur.</p>
                    <p>Item propter simplices sacerdotes, qui canonica ignorant tempora, quibus solemnia nupciarum prohibentur, presenti constitucione duximus declaranda.</p>
                    <p>In primis a dominica de aduentu inclusiue usque ad octauam epiphanie inclusiue.</p>
                    <p>Item a septuagesima usque post octauam pasche resurreccionis, idest post dominicam in albis.</p>
                    <p>Item a die prima rogacionum inclusa ipsa die usque ad VII diem post festum pentecostes inclusiue, idest post dominicam primam post festum pentecostes.</p>
                    <p>Mandantes omnibus et singulis prelatis et ecclesiarum rectoribus, quod ipsi et eorum quilibet per se, uel alium annis singulis in dominica proxime precedenti predicta tempora in eorum ecclesiis inter missarum solemnia populo denunciare debeant et monere, ut dictis temporibus prorsus abstineant a dictis solemnibus nupciarum.</p>
                    <p>Si uero aliquis parrochianus alicuius ecclesie nostre ciuitatis, uel diocesis, uel ibidem moram trahens transgressor huiusmodi constitucionis extiterit, uel si aliquis prelatus, uel rector predictam monicionem, ut dictum est, non fecerit, penam X librarum lucanorum paruorum nostre camere applicandarum incurrant; et nihilominus parrochiano, uel parrochiane predictis debita pena per nos, uel nostrum uicarium imponatur.</p>
                </div>
                <div>
                    <head>Capitulum 24</head>
                    <p>Ultima constitucio.</p>
                    <p>De feriis.</p>
                    <p>Item attendentes quod iudices et consules curiarum, et alii officiales lucani communis non sedent, nec ius reddunt in ordinariis, uel ciuilibus causis istis diebus infrascriptorum mensium, quorum quidam inducti sunt propter ferias messium, et quidam alii in honorem Dei, et sanctorum eius, et quidam alii propter ferias uindemiarum, et propter causas inferius declaratas.</p>
                    <p>Et in nostra episcopali curia inter ciues lucanos, et nostre temporali, et spirituali iurisdiccioni subiectos interdum agatur de causis ciuilibus et ordinariis.</p>
                    <p>Statuimus et ordinamus, ad hoc ut omnibus in nostra episcopali curia pateat manifeste, et propter ignoranciam se non ualeant excusare, quod uicarii nostri, et nostre episcopalis curie teneantur qualibet die sedere, et ius publice reddere et facere cuicumque petenti secundum formam iuris et consuetudinem nostre curie hactenus obseruatam.</p>
                    <p>Saluo quod non sedeant, nec ius reddant in ordinariis, uel ciuilibus causis tantum abhinc in antea, uidelicet a die sancti Uiti de mense iunii usque in diem sancti Alexii de mense iulii, nec ipsis diebus propter ferias messium: item a die festi exaltacionis sancte Crucis XIV mensis septembris, usque in diem kalend. nouembris, nec ipsis diebus propter ferias uindemiarum.</p>
                    <p>Possint tamen dictis temporibus feriarum sedere, et ius reddere, et facere super intesimentis et questionibus possessionum ablatarum, et turbatarum, et de interdictis ipsorum, et noui operis nunciacione, et damni infecti, et super questionibus et causis spiritualibus, et matrimonialibus, ac uiduarum et pupillorum et appellacionum.</p>
                    <p>Item non sedeant, nec ius reddant infrascriptis diebus festiuis et inductis ad honorem Dei, uidelicet die paschatis resurreccionis Domini nostri Iesu Christi, et VII diebus precedentibus, et VII subsequentibus, et die ascensionis Domini, et die paschalis pentecostes, et duobus diebus sequentibus, et die paschalis natiuitatis Domini, et diebus sequentibus usque ad epiphaniam, et ipsa die epiphanie, et die uigilie sancte natiuitatis, et singulis diebus dominicis.</p>
                    <p>Item</p>
                    <p>Mense ianuarii.</p>
                    <p>Die XX Sanctorum Fabiani et Sebastiani mm.</p>
                    <p>Die XXI Sancte Agnetis uirginis.</p>
                    <p>Die XXV Conuersionis sancti Pauli.</p>
                    <p>De mense Februarii.</p>
                    <p>Die II Purificacionis sancte Marie Uirginis.</p>
                    <p>Die III Sancti Blasii.</p>
                    <p>Die XXII Cathedre sancti Petri.</p>
                    <p>Die XXIV Sancti Mathie Apostoli.</p>
                    <p>De mense Martii.</p>
                    <p>Die VII Sancti Thome de Aquino.</p>
                    <p>Die XII Sancti Gregorii.</p>
                    <p>Die XXI Sancti Benedicti abbatis.</p>
                    <p>Die XXV Adnunciacionis sancte Marie Uirginis.</p>
                    <p>De mense Aprilis.</p>
                    <p>Die VI Sancte Libertatis nostre.</p>
                    <p>Die XXIII Sancti Georgii.</p>
                    <p>Die XXV Sancti Marci Euangeliste.</p>
                    <p>Die XXVII Migracionis beate Site.</p>
                    <p>Die XXIX Sancti Petri martyris de ordine predicatorum.</p>
                    <p>De mense Maii.</p>
                    <p>Die primo Sanctorum Apostolorum Philippi et Iacobi.</p>
                    <p>Die III Inuencio sancte Crucis et sancti Allexandri.</p>
                    <p>Die VI Sancti Iohannis ante portam latinam.</p>
                    <p>Die VIII Apparicionis sancti Michelis.</p>
                    <p>Die X Sancti Cataldi et sancte Christine.</p>
                    <p>Die XIII Sancte Marie ad Martyres.</p>
                    <p>Die XIX Sancti Theodori.</p>
                    <p>De mense Iunii.</p>
                    <p>Die III Sancti Dauini.</p>
                    <p>Die XI Sancte Barnabe.</p>
                    <p>Die XIII Sancti Antonii de Padua.</p>
                    <p>Die XV Sancti Uiti.</p>
                    <p>Die XXII Sanctorum X millium Martyrum.</p>
                    <p>Die XXIV Sancti Iohannis Baptiste.</p>
                    <p>Die XXIX Sanctorum Apostolorum Petri et Pauli.</p>
                    <p>De mense Iulii.</p>
                    <p>Die XII Sancti Paulini episcopi lucani.</p>
                    <p>Die XVI Sanctorum Quirici et Iulitte.</p>
                    <p>Die XVII Sancti Allexii.</p>
                    <p>Die XXII Sancte Marie Magdalene.</p>
                    <p>Die XXV Sancti Iacobi Apostoli.</p>
                    <p>Die XXVI Sancte Anne.</p>
                    <p>Die XXVII Sancti Pantaleonis.</p>
                    <p>De mense Augusti.</p>
                    <p>Die primo Absolucionis s. Petri a uinculis.</p>
                    <p>Die V Sancti Dominici et festum beate Uirginis de Niue.</p>
                    <p>Die VII Sancti Donati.</p>
                    <p>Die X Sancti Laurentii.</p>
                    <p>Die XIII Sancti Cassiani.</p>
                    <p>Die XV Assumpcionis s. Marie Uirginis.</p>
                    <p>Die XVI Sancti Rochi.</p>
                    <p>Die XX Sancti Bernardi abbatis.</p>
                    <p>Die XXIV Sancti Bartholomei Apostoli.</p>
                    <p>Die XXV Sancti Ponciani.</p>
                    <p>Die XXVIII Sancti Augustini.</p>
                    <p>Die XXIX Decollacionis s. Iohannis Baptiste.</p>
                    <p>De mense Septembris.</p>
                    <p>Die primo Sancti Reguli.</p>
                    <p>Die VIII Natiuitatis sancte Marie Uirginis.</p>
                    <p>Die XIII Uigilie sancte Crucis.</p>
                    <p>Die XIV Exaltacionis sancte Crucis.</p>
                    <p>Die XXI Sancti Matthei Apostoli et Euangeliste.</p>
                    <p>Die XXV Sancte Fauste uirginis.</p>
                    <p>Die XXVI Sancte Iustine.</p>
                    <p>Die XXIX Dedicacionis s. Michelis.</p>
                    <p>Die XXX Sancti Hieronimi.</p>
                    <p>De mense Octobris.</p>
                    <p>Die IV Sancti Francisci confessoris.</p>
                    <p>Die VI Consecracionis s. Martini Luc.</p>
                    <p>Die VIII Sancte Reparate.</p>
                    <p>Die IX Sancti Dompnini.</p>
                    <p>Die XVIII Sancti Luce Euangeliste.</p>
                    <p>Die XXVIII Sanctorum Simonis et Iude.</p>
                    <p>Die XXXI Uigilie festi omnium Sanctorum.</p>
                    <p>De mense Nouembris.</p>
                    <p>Die primo Festiuitatis omnium Sanctorum.</p>
                    <p>Die II Commemoracionis defunctorum.</p>
                    <p>Die VI Sancti Leonardi.</p>
                    <p>Die IX Dedicacionis Basilice Saluatoris.</p>
                    <p>Die XI Sancti Martini.</p>
                    <p>Die XVIII Sancti Fridiani.</p>
                    <p>Die XXI Presentacionis B. M. ex consuetudine.</p>
                    <p>Die XXV Sancti Prosperi et sancte Catharine.</p>
                    <p>Die XXX Sancti Andree Apostoli.</p>
                    <p>De mense Decembris.</p>
                    <p>Die III Sanctorum Iasonis, Mauri et Hilarie.</p>
                    <p>Die IV Sancte Barbare.</p>
                    <p>Die VI Sancti Nicolai.</p>
                    <p>Die VII Sancti Ambrosii.</p>
                    <p>Die VIII Concepcionis beate Marie Uirginis.</p>
                    <p>Die XIII Sancte Lucie.</p>
                    <p>Die XIV Sancti Agnelli abbatis.</p>
                    <p>Die XXI Sancti Thome Apostoli.</p>
                    <p>Die XXIV Uigilie Natiuitatis Domini et diebus sequentibus dicti mensis propter ipsum Pascha.</p>
                    <p>Item diebus rogacionum, quibus itur ad litanias.</p>
                    <p>Item die prima quadragesime.</p>
                    <p>Item diebus quibus lucanum commune uniuersaliter, uel particulariter iret, uel esset in exercitu, tracta, uel caualcata, et quando particulariter iret, non sedeant in causis illorum, uel contra illos qui irent, uel essent in dicto exercitu, tracta, uel caualcata.</p>
                    <p>Item non sedeant, uel ius reddant in uesperis, uel in nonis infrascriptis diebus uigiliarum predictarum uidelicet.</p>
                    <p>Die uigilie Paschatis Pentecostes.</p>
                    <p>Die uigilie corporis Christi.</p>
                    <p>Die uigilie Ascensionis Domini.</p>
                    <p>Die uigilie Assumpcionis sancte Marie Uirginis.</p>
                    <p>Die uigilie Purificacionis.</p>
                    <p>Die uigilie Annunciacionis sancte Marie Uirginis.</p>
                    <p>Die uigilie sancti Martini.</p>
                    <p>Quibus diebus uigiliarum predictarum possint sedere, et ius reddere solum a mane usque ad tercias, et in tertiis, nisi alias prouideatur per nos, seu uicarios nostros, uel alterum ipsorum.</p>
                </div>
                <div>
                    <head>Capitulum 25</head>
                    <p>De dolo et contumacia.</p>
                    <p>Quod super criminibus sentencia possit ferri contra contumaces sine alia probacione, et lite contestata.</p>
                    <p>Item quia publice utilitatis est, ut maleficia non remaneant impunita, et quia multi iniquitatis filii satagunt excessuum suorum per eorum contumacias, et absencias uitare uindictas.</p>
                    <p>Statuimus, ut quicumque in nostra curia fuerit, uel erit accusatus, uel contra eum proceditur, uel procedetur per uiam, et modum inquisicionis, debeat citari personaliter, uel ad domum sue solite habitacionis, uel apud ecclesiam suam, uel ubi obtinet beneficium tribus uicibus, uel una uice pro tribus cum expressione peremptoria.</p>
                    <p>Et quando citatur una uice pro primo secundo et tercio, et peremptorie, prefigatur in tali citacione ad minus terminus trium dierum, quibus coram nobis, uel nostro uicario, seu commissario nostro compareat in ipso termino responsurus accusacioni, uel inquisicioni facte, uel fiende contra eum.</p>
                    <p>Et si talis sic citatus clericus, ual laicus in dicto termino non comparuerit, uel si comparuerit, sine causa legitima recusauerit respondere, ne de eius contumacia ualeat gloriari, uel premium reportare, ex tunc habeatur pro confesso, et contra eum procedatur, et procedi possit eciam ad condemnacionem, et difinitiuam sentenciam sine aliqua alia probacione, ac si crimina, uel excessus, de quibus proceditur contra eum, in iudicio fuisset confessus, uel fuisset legitimis probacionibus conuictus, non obstante quod non sit lis contestata.</p>
                    <p>Hanc autem constitucionem locum habere uolumus eciam in processibus pendentibus, uel quomodolibet inchoatis.</p>
                    <p>Et idem statutum per omnia obseruetur, et locum habeat in quocumque supposito rumore delicti, contractus, domicilii, siue rei iurisdiccioni temporali lucani episcopi, in quacumque causa accusacionis, denunciacionis, uel inquisicionis de et pro quibuscumque excessibus, uel delictis commissis, uel committendis.</p>
                </div>
                <div>
                    <head>Capitulum 26</head>
                    <p>De iureiurando.</p>
                    <p>De pena mariti, et uxoris iurantium, uel paciscentium se ad inuicem non repetere.</p>
                    <p>Item quoniam quidam laici de non repetendis uxoribus suis, et quedam mulieres de non repetendis maritis suis legitimis temeraria solent facere iuramenta, que periuria sunt merito appellanda, et illicitas promissiones et pacta, ut matrimonia legitima indebite dissoluantur, presenti decreto statuimus, ut omnes siue mares fuerint siue femine qui de cetero fecerint huiusmodi iuramentum, uel pactum, et qui eis in hac peruersione adstiterit conficiendo super hoc publicum instrumentum, uel locum testis eciam obtinendo, seu alias operando, quod huiusmodi iuramenta, immo uerius periuria committantur, uel interueniant pacta, hoc ipso sint excommunicacionis uinculo innodati.</p>
                    <p>Illique nullatenus ligati, uel astricti huiusmodi iuramento, uel pacto agant penitenciam de periurio, et se se repetant, iuramento, uel pacto huiusmodi, quod nullum decernimus, non obstantibus, cum iuramentum et pactum non debeant esse iniquitatis uinculum, sed adminiculum ueritatis.</p>
                    <p>Ne autem per ignoranciam aliqui se ualeant excusare, precipimus, ut hoc nostrum decretum per omnes prelatos et rectores ecclesiarum coram populo quater in anno solemniter publicetur.</p>
                </div>
                <div>
                    <head>Capitulum 27</head>
                    <p>Quod nullus clericus iuret in manu laici sine licencia episcopi.</p>
                    <p>Item hac nostra constitucione precipimus, quod nullus clericus, uel persona ecclesiastica presumant iurare, uel testimonium perhibendo, uel quacumque alia de causa in aliqua curia seculari, nec in manu alicuius laici sine nostra, uel nostri uicarii licencia speciali, sub pena, et ad penam centum solidorum pro qualibet uice, qua fuerit contrafactum, in quam penam contrafacientes ex nunc incurrere uolumus ipso facto.</p>
                </div>
                <div>
                    <head>Capitulum 28</head>
                    <p>De uita et honestate clericorum.</p>
                    <p>Quod ad iacendum in ecclesia seculares persone non admittantur.</p>
                    <p>Item cum domum Domini deceat sanctitudo, precipimus et mandamus, quatenus ad iacendum, et standum infra ecclesiam seculares masculi, uel femine, eciamsi essent religiose, nullatenus admittantur, nisi hoc exposceret necessitas extrema, et in eo casu sic mulieres a uiris distinguantur, quod nihil immundum, aut sanctitatis loci sancti contrarium ualeat perpetrari.</p>
                    <p>Quod si ex nunc secus actum fuerit, preter expensas fiendas in reconciliacione ecclesie, rectorem illius condemnamus in IV libras cere.</p>
                </div>
                <div>
                    <head>Capitulum 29</head>
                    <p>De uestibus clericorum.</p>
                    <p>Item statuimus, quod nullus sacerdos, aut clericus in sacerdocio constitutus habens ecclesiasticum beneficium per ciuitatem, aut uicos, siue plateas incedat, quin exteriorem uestem clausam habeat, nec mantellis utantur, aut cappis de vivo coloris fulgore, aut splendore, pannis autem giallis, rubeis, uel uiridibus non utantur, nec capputeum, aut infulam in ecclesia, aut per ciuitatem eundo inhoneste, uel superbe more deferant laicorum, si canonicam uoluerint effugere ulcionem; bottones uero de panno tantum, et guascappas in uillis et terris diocesis lucane, et extra terram eundo, et equitando, et redeundo, et capputeum, et infulam in ecclesia de nocte, et eciam eundo extra ciuitatem, et redeundo habere unicuique clerico liceat, et deferre.</p>
                    <p>Quicumque autem premissa non seruauerint, XL solidorum penam se nouerint incursuros, quintam partem predicte pene reuelanti concedentes.</p>
                </div>
                <div>
                    <head>Capitulum 30</head>
                    <p>Quod nullus clericus teneat concubinam.</p>
                    <p>Item statuimus, quod nullus clericus in sacris ordinibus constitutus, uel ecclesiasticum obtinens beneficium ciuitatis, uel diocesis lucane, uel ibi moram trahens, uel delinquens concubinam aliquam publicam, uel aliquam secum in domo, uel extra domum, de qua sit, uel fuerit diffamatum, aut sinistra suspicio racionabiliter, uel uerisimiliter haberi possit, teneat mulierem, nec admittat eam ad aliquod seruitium in canonica ecclesie, nisi mater, uel amita, auia, uel soror carnalis eius fuerit.</p>
                    <p>Et qui contrafecerint ab officio et beneficio suspendantur, et alia pena nostro arbitrio puniantur.</p>
                    <p>Si qui uero crimen adulterii, uel incestus cum aliqua moniali, uel nefarium crimen sodomitum commiserit, officio priuentur, et beneficio, et alia pena pecuniaria, uel carceris nostro arbitrio puniantur.</p>
                    <p>Plebani quoque, et alii prelati predictam constitucionem obseruent, et eorum clericos et cappellanos non obseruantes, uel in aliquo contrafacientes debeant nobis, uel nostro uicario per eorum literas, uel viva uoce denunciare sub excommunicacionis, et XX librarum pena nostre camere applicandarum.</p>
                </div>
                <div>
                    <head>Capitulum 31</head>
                    <p>De pena ludentis ad taxillos.</p>
                    <p>Item statuimus, et uniuersos, et singulos clericos, et personas ecclesiasticas ciuitatis et diocesis lucane semel secundo et tercio perhentorie commonemus, ut nullus ipsorum ulterius ludat, uel per se aliquam aliam personam ludere faciat ad ludum aliquem taxillorum, uel ad aliud, qui uocatur Riginetta.</p>
                    <p>Omnes et singulos, qui contrafecerint, penam X librarum, quarum quartam partem denuncianti applicamus, irreuocabiliter incurrere uolumus ipso facto.</p>
                </div>
                <div>
                    <head>Capitulum 32</head>
                    <p>De armis prohibitis non portandis.</p>
                    <p>Item ut clericorum compescatur audacia, statuimus, quod nullas clericus lucane ciuitatis, uel diocesis in locis, ubi habitat, offendibilia, uel defendibilia arma per ciuitatem lucanam, uel burgos, uel subburgos, uel castra, uel uicos, ubi habitant, portet absque nostra licencia speciali, nisi eundo, et redeundo extra ipsam ciuitatem, et burgos, et subburgos sine fraude, uel nisi illi de castris, uel uillis ad ciuitatem uenirent, uel ad alia castra, uel uicos remota accederent sine fraude.</p>
                    <p>Omnes et singulos, qui contrafecerint, penam X librarum nostre camere applicandarum uolumus incurrere quinta parte denuncianti penitus reseruata.</p>
                </div>
                <div>
                    <head>Capitulum 33</head>
                    <p>Quod clerici portent tonsuram, et uestes eorum ordini congruentes.</p>
                    <p>Licet clericos religiosos et conuersos congruis attollere fauoribus, et eorum immunitates, iura, et priuilegia illibata conseruare pro uiribus intendamus, tamen ipsos suis iuribus, et honoribus ita uolumus esse contentos, quod immunitatum, et iurium suorum limites obseruantes iura non impediant, uel occupent aliorum.</p>
                    <p>Et qui eorum uerbis, et exemplis laicos debent ad uiam uite, et rectitudinis reuocare, ipsos in mortis deuia non impellant, et ex ipsis fomites eorum erroris, et discordiarum materiam dicantur laici inuenire.</p>
                    <p>Sane, sicut nos tam facti experiencia, quam frequens clamor instruxit, quidam clerici religiosi, ac ecclesiarum, et uenerabilium locorum lucane ciuitatis et diocesis conuersi, nec in uestimentorum forma, nec in modo tonsure, nec in qualitate negociorum de clerico religioso, seu conuerso quidquam ostendunt, ad pene subterfugium se pro clericis, religiosis, seu conuersis solummodo exhibentes, et cum super excessibus, quos seculari luxu committunt, et negociacionibus secularibus, quas exercent, ad publica iudicia pertrahuntur, circumcisis crinibus, et habitu clericali, seu religioso assumpto, ut possint circumuenire uindictam, se pro religiosis, uel conuersis, seu clericis representant fori priuilegium labiis allegantes, quod factis negauerant paulo ante.</p>
                    <p>Uerum quia priuilegium meretur amittere, qui permissa sibi abutitur potestate, et frustra legis inuocat auxilium, qui committit in legem.</p>
                    <p>Nos uolentes tam predictorum animarum periculis, quam scandalis, et malis exemplis, que exinde occurrunt, et possunt occurrere, auxiliante Domino precauere, omnes clericos, et religiosos conuersos ecclesiarum secularium, uel uenerabilium, seu religiosorum locorum ciuitatis, et diocesis lucane semel secundo et tercio termino perhemptorie commonemus, ut se ipsos debeant emendare, et secularibus negociacionibus, et officiis dimissis omnino uestes, et tonsuram portare debeant congruentes, ita quod in modo tonsure, et uestimentorum qualitate eorum religioni conueniant, et a laicis discernantur.</p>
                    <p>Non tamen propter aliquid premissorum, uel aliquid de contentis in aliquibus nostris constitucionibus intendimus foro, uel iurisdicioni seculari in personam ecclesiasticam iurisdicionem aliquam prorogare, siue alias tribuere, aut dare, quin imo si aliqua contra hanc nostram intencionem reperirentur quomodolibet edita, siue facta per nos, uel aliquem, seu aliquos ex predecessoribus nostris lucanis episcopis, tamquam canonibus inimica, eciam si transiuissent in consuetudinem, in his scriptis totaliter reuocamus, et haberi uolumus pro non factis.</p>
                </div>
                <div>
                    <head>Capitulum 34</head>
                    <p>Quod certis secularibus negotiis clerici non utantur.</p>
                    <p>Cum secularia officia et negociaciones sint clericis penitus interdicta.</p>
                    <p>Nos Berengarius Dei gracia episcopus lucanus omnes, et singulos clericos ciuitatis, et diocesis lucane cuiuscumque status et condicionis existant, semel secundo et tercio perhemptorie ac publice commonemus, eis et cuilibet eorum sub excommunicacionis pena districte precipientes, ut nullus eorum pesandi officium uenalem panem, uel aliquod aliud interdictum a laicis quibuscumque commissum in ciuitate, uel diocesi predictis ulterius exerceat, nullusque tabernam uini, seu uinum teneat ad uendendum, uel uendi faciat ad minutum in suarum ecclesiarum domibus, uel alienos absque nostri in utroque casu licencia speciali.</p>
                    <p>In omnes et singulos, qui contrafecerint, ex nunc prout ex tunc in his scriptis excommunicacionis sentenciam promulgantes.</p>
                    <p>Et nihilominus uinum et panem sic uenalem, uel uenale nostre camere applicantes, ulterius penam C. sol. denarii lucensis, quam contra in aliquo contrafacientes uolumus incurrere ipso facto, exinde quintam partem denuncianti integraliter concedentes.</p>
                </div>
                <div>
                    <head>Capitulum 35</head>
                    <p>De pena intrantium claustra monasteriorum monialium.</p>
                    <p>Item cupientes dissolutos, et infamie notandos accessus quorumdam hominum, et personarum in posterum faciendos ad loca, et monasteria monialium ciuitatis, et diocesis lucane via, qua conuenit, coercere, et ipsorum malitiis obuiare, statuimus, et uniuersos, et singulos tam clericos, quam religiosos, quam laicos utriusque sexus ciuitatis et diocesis lucane semel secundo et tercio peremptorie commonemus, ut nullus ipsorum audeat, uel presumat, ad dicta loca, et monasteria intrare sine manifesta necessaria honesta, et racionabili causa absque nostra licencia speciali.</p>
                    <p>In omnes et singulos, qui contrafecerint, excommunicacionis sentenciam proferentes, Presens autem constitucio ad patrem, uel matrem, patruum, uel amitam, fratrem, uel sororem monialium pre dictarum nullatenus extendatur, [2] preter penam X librarum denarii lucensis exinde quintam partem denuncianti applicantes.</p>
                    <p>Que tamen constitucio dumtaxat locum habeat, quando quis monasterium ingreditur in septa monialium per clausuram monialibus deputatam.</p>
                </div>
                <div>
                    <head>Capitulum 36</head>
                    <p>Quod nullus clericus uadat de nocte per ciuitatem lucanam.</p>
                    <p>Item cum uiros ecclesiasticos non in tenebris ambulare oporteat, sed in luce, hac constitucione perpetuo ualitura prohibemus, ne aliquis clericus, uel persona ecclesiastica post sonum campane comunis lucani, que pulsatur de sero, usque ad campanam diei per ciuitatem lucanam sub pena X librarum presumat incedere, nisi pro penitencia, uel aliis sacramentis ecclesiasticis conferendis, uel pro alia causa necessaria, et honesta eum ire constaret, et tunc cum lumine, et cum sotietate decenti, et cum cocta, uel alio habitu decenti tali clerico, uel persone ecclesiastice, quam penam nostre camere applicandam contrafacientes incurrere uolumus ipso facto.</p>
                </div>
                <div>
                    <head>Capitulum 37</head>
                    <p>De clericis non residentibus.</p>
                    <p>Quod clerici in eorum ecclesiis, uel beneficiis per personam faciant residenciam.</p>
                    <p>Item nolentes, ut ecclesie nostre ciuitatis et diocesis debitis officiis defraudentur, statuimus, et primo secundo et tercio, et peremptorie monicionis edicto monemus, omnes et singulos prelatos, et rectores ecclesiarum lucane ciuitatis et diocesis, uel aliud beneficium ecclesiasticum curam animarum habens, uel quod ex statuto priuilegio, uel consuetudine perpetuam residenciam requirat, qui nunc sunt, et qui erunt per tempora, eisque sub pena excommunicacionis, et priuacionis beneficiorum precipiendo mandamus, quatenus in ipsis ecclesiis, uel beneficiis perpetuam personalem faciant residenciam, secundum quod de iure tenentur.</p>
                    <p>Et ab ipsis ecclesiis et beneficiis se ulterius non absentent absque nostra licencia speciali, et qui contrafecerit penam X librarum incurrat, quartam partem dicte pene reuelanti concedentes, scientes, quod contra illos, qui per quatuor menses sine nostra, uel uicarii nostri licencia erunt absentes a dictis beneficiis, ad ipsorum priuacionem sine monicione, uel citacione alia procedendum.</p>
                </div>
                <div>
                    <head>Capitulum 38</head>
                    <p>Reuocacio dispensacionum, et graciarum factarum super absencia beneficiorum.</p>
                    <p>Quia multi prelati et rectores ecclesiarum curatarum, uel clerici aliorum beneficiorum, que ex consuetudine, priuilegio, uel statuto perpetuam, et personalem requirunt residenciam, tam a nobis, quam a nostris antecessoribus gracias et indulgencias, seu dispensaciones impetrarunt, ut eis indeterminate, uel ad tempus a suis liceat ecclesiis, et beneficiis absentare, quasque gracias et indulgencias, quia periculosas esse nouimus, tam ecclesiis, quam populis earumdem, sicut experiencia manifestat, pro eo quod diuinus cultus, et animarum cura negligitur.</p>
                    <p>In hac nostra synodo publice auctoritate presentis constitucionis, et omni modo, iure, et forma, quibus melius possumus, cassamus, et reuocamus.</p>
                </div>
                <div>
                    <head>Capitulum 39</head>
                    <p>De prebendis.</p>
                    <p>Quod habens unum beneficium, quod requirit residenciam per personam, non recipiat aliud simile sine dispensacione.</p>
                    <p>Item statuimus, quod aliquis habens dignitatem, uel personatum, uel aliud beneficium curam habens animarum, uel quod requireret ex priuilegio, statuto, uel consuetudine approbata residenciam perpetuam, et personalem, uel hospitale, siue alium pium locum de cetero, ad aliud ecclesiasticum beneficium curam animarum habens, uel quod simili modo personalem residenciam requirat, nullatenus assumatur, nisi facta resignacione prioris beneficii, uel ecclesie in manibus nostris, uel illius, ad quem institucio, et destitucio ipsius ecclesie noscitur pertinere, et si primum retinere contenderit cum secundo, utroque sit ipso iure priuatus, nisi per romanum Pontificem, uel eius auctoritate, seu per nos in casu nobis permisso a iure cum eo super hoc fuerit legitime dispensatum.</p>
                    <p>Ille uero, ad quem pertinet prioris beneficii, uel ecclesie institucio, institucionem facere non audeat, nisi prius constet sibi de resignacione prioris ecclesie, uel beneficii, uel quod per nos, uel nostram curiam fuerit declaratus priuatus, et si contrafecerit X librarum penam incurrat, quintam partem dicte pene reuelanti concedentes.</p>
                    <p>Addicio.</p>
                    <p>Insuper uolumus, et mandamus, et sub infrascriptis penis citamus, requirimus, et monemus pro primo secundo tercio et peremptorio termino, ac monicione canonica omnes, et singulos rectores hospitalium nostre ciuitatis et diocesis, quatenus sub excommunicacionis, et priuacionis penis infra duos menses proxime futuros a die publicacionis huius nostre constitucionis debeant, et teneantur in hospitalibus, que habent, uel de cetero habebunt, continuam residenciam facere personalem, et bona, et redditus dictorum hospitalium conuertere in usum pauperum, aliaque omnia, et singula facere, que sancte recordacionis Dominus Clemens Papa V prouidit per suam constitucionem, que incipit: Quia contigit.</p>
                </div>
                <div>
                    <head>Capitulum 40</head>
                    <p>Quod habentes plura beneficia debeant de eorum titulis fidem facere.</p>
                    <p>Cum pluralitatem beneficiorum tam generale concilium, quam nostra episcopalis constitucio interdicat, et multi esse dicantur clerici, et prelati in ciuitate, et diocesi lucana plura cum cura, et sine cura beneficia obtinentes.</p>
                    <p>Omnes et singnlos clericos, et prelatos in ciuitate, et diocesi lucana plura ecclesiastica beneficia obtinentes monemus, ut ciuitatenses intra duos menses, diocesani uero intra quatuor mensium spatium a die publicacionis huiusmodi constitucionis beneficia cum cura, uel quibus cura non imminet animarum, que in ciuitate, uel diocesi obtinet memoratis, nobis cum ipsorum titulis, et beneficiorum, seu nominibus in scriptis debeant intonare cum dispensacionibus, si quas habere se asserant de eisdem; quem terminum eis pro primo secundo et tercio, et peremptorio assignamus.</p>
                    <p>Alioquin contra tales huiusmodi plura beneficia obtinentes, et contra monicionem nostram huiusmodi temere uenientes elapso predicto termino ad priuacionem beneficiorum suorum procedemus, quantum iusticia suadebit, sibi eleccione primi sui beneficii, uel eius, quod sibi de iure debebitur, reseruata.</p>
                </div>
                <div>
                    <head>Capitulum 41</head>
                    <p>Quod in ecclesiis collegiatis sit solitus numerus canonicorum, et clericorum.</p>
                    <p>Item cupientes, quod tam prioralibus, quam baptismalibus et collegiatis ecclesiis ciuitatis, et diocesis lucane in debito, et consueto canonicorum numero seruiatur decenter, uniuersos, et singulos priores, et plebanos, ac prelatos ciuitatis, et diocesis predicte semel secundo et tercio peremptorie, ac publice presenti scriptura monemus, ut unusquisque prior, et plebanus, seu alius prelatus, ad quem canonicorum eleccio, seu recepcio pertinet, statutum, seu consuetum numerum canonicorum ecclesie ac plebis sue hinc ad tres menses proxime futuros eligere, seu habere procuret, qui continuam in ipsa ecclesia residenciam facientes eidem in ordinibus, secundum quod ipsius beneficii cura requirit, de cetero seruiant diligenter, sicut canonici tales seruire tenentur de iure.</p>
                    <p>Alioquin omnes et singulos priores, et plebanos, qui nostris monicionibus huiusmodi obedire contempserint, penam XXV librarum uolumus incurrere ipso facto, et contra eos alias nihilominus processuri et ecclesias, et plebes ipsas de canonicis idoneis ex officio nostro curabimus ordinare, pro ut ipsis cognouerimus expedire.</p>
                </div>
                <div>
                    <head>Capitulum 42</head>
                    <p>Quod omnes qui obtinuerunt, uel detinuerunt aliquod beneficium, uel hospitale debeant de eorum titulis fidem facere.</p>
                    <p>Item quia beneficium ecclesiasticum non potest licite sine canonica institucione obtineri, et quia tanto grauiora sunt crimina, quanto diutinus infelicem animam detinent alligatam, et quia multorum relatibus ad nostram audienciam peruenit, quod multi clerici ciuitatis, et diocesis lucane multas ecclesias, et ecclesiastica beneficia, ac hospitalia detinent minus iuste, uolentes, ut ex debito pastoralis officii tenemur, cognoscere oues nostras, et animarum periculis, et ecclesiarum, et hospitalium, ac beneficiorum indemnitatibus, prout nobis est possibile, uiam precludere, statuimus, et pro primo secundo et tercio peremptorio monicionis edicto, et sub excommunicacionis, et priuacionis pena, et alia pena nostro arbitrio infligenda precipimus omnibus, et singulis abbatibus, prepositis, prioribus, archidiaconis, decanis, archipresbyteris, plebanis, canonicis, et aliis ecclesiarum prelatis, seu rectoribus, et beneficiatis, ac cappellanis, et hospitalium rectoribus, et commendatariis ecclesiarum, uel beneficiorum [3], et quibuscumque aliis nostre ciuitatis, et diocesis, uel ibidem moram trahentibus, uel qui in ipsis ciuitate et diocesi possident, uel tenent aliquam ecclesiam, monasterium, hospitale, uel beneficium, uel prebendam, quam ecclesiam monasterium, hospitale, uel beneficium, uel prebendam adepti fuerint a quatuor annis citra, debeant intra duos menses ciuitatenses, et intra quatuor illi de diocesi de titulis, et eorum iuribus, quibus ipsas ecclesias, beneficia, seu hospitalia possident, seu tenent nobis, uel uicario nostro per publica instrumenta, uel per literas authenticas plenam fidem faciant.</p>
                    <p>Alioquin ad dictam excommunicacionis septenciam, et priuacionem dictorum beneficiorum, seu hospitalium, seu ad declaracionem contra eos de nullitate, et ad eorum beneficiorum, ecclesiarum, seu hospitalium prouisionem de aliis personis idopeis, et ad alias penas, prout nobis uidebitur, procedemus.</p>
                </div>
                <div>
                    <head>Capitulum 43</head>
                    <p>Reuocacio commendarunt, iconimatuum [4], et dispensacionum, et prorogacionum olim factarum.</p>
                    <p>Item uolentes indemnitatibus ecclesiarum, et hospitalium, et beneficiorum, ac aliorum piorum locorum prouidere, et animarum periculis obuiare, hac sinodali constitucione reuocamus, et cassamus omnes, et singulas commendas ecclesiarum, beneficiorum, hospitalium, et piorum locorum lucane ciuitatis, et diocesis per predecessores nostros, et eorum uicarios, uel per capitulum, et eius uicarios, uel per quemcumque sub nomine uicarii capituli sede uacante, uel per quemcumque nostrum uicarium, et omnem constitucionem iconomorum, uel iconomatuum, et omnem prorogacionem execucionum testatorum, et ultimarum uoluntatum, nec non omnem dispensacionem super aliquo beneficio, uel ecclesia, uel hospitali habitas, et factas per predictos predecessores, uel uicarios, uel capitulum, uel sub nomine uicariatus, mandantes nihilominus omnibus, et singulis personis ecclesiasticis, quod aliquam commendam, uel iconomatum, uel dispensacionem predictam per predictos, uel aliquem predictorum factam haberent, quatenus ciuitatenses intra duos menses, et diocesani intra quatuor menses nobis, uel nostro uicario per instrumentum publicum, uel literas authenticas producere, et ostendere teneantur ad penam et sub pena L librarum nostre camere applicandarum, cuius pene quartam partem denunciatori assignamus, semper nobis reseruata potestate ab ipsis racionem de administracionibus exigendi.</p>
                </div>
                <div>
                    <head>Capitulum 44</head>
                    <p>Quod nullus alienet, uel pignoret res ecclesiarum.</p>
                    <p>Item predecessorum nostrorum statuta sequentes, cupientes ecclesiarum utilitatibus prouidere.</p>
                    <p>Statuimus, ne quis rector alicuius ecclesie, uel loci religiosi, seu ecclesiastici ciuitatis, uel diocesis lucane, uel quiuis alius alienet, uel pignori obliget possessionem aliquam, uel thesaurum, seu prouentus nondum habitos ad tempus alicuius ecclesie, uel loci religiosi, uel ecclesiastici ciuitatis, uel diocesis predicte absque nostra licencia speciali, que appareat in scriptura sigillo nostro signata pendenti, uel per publicum instrumentum, et monemus omnes et singulos, ne contra predictum statutum aliquid debeant attentare, in omnes et singulos, qui contra fecerint, uel fieri consenserint alienando, seu pignori obligando, uel recipiendo aliquo titulo alienacionis, seu pignoris aliquid de predictis excommunicacionis sentenciam proferentes, ac eciam decernentes irritum, et inane, ac penitus non ualere, quidquid contra predictum statutum fuerit attentatum.</p>
                    <p>Et nihilominus omnes, et singulos clericos et personas ecclesiasticas contrafacientes penam XXV librarum pro uice qualibet incurrere uolumus ipso facto.</p>
                </div>
                <div>
                    <head>Capitulum 45</head>
                    <p>Quod nullus contrahat debita nomine ecclesie sue.</p>
                    <p>Item statuimus, quod nullus prelatus, seu rector, uel beneficiatus alicuius ecclesie, uel loci religiosi, uel ecclesiastici ciuitatis, uel diocesis lucane debitum contrahat nomine ecclesie sue, uel loci ecclesiastici.</p>
                    <p>Addicio, uel alias ullo modo sine nostra, uel nostri uicarii generalis in nostra absencia, extra ciuitatem, uel diocesim lucanam licencia speciali, ultra summam sibi concessam, uel concedendam a nobis, et si contraxerit pronunciamus contractum ipsum penitus non ualere, et ex tali contractu in nullo suam ecclesiam obligari.</p>
                    <p>Uerum plebani, et priores usque in summam X librarum, alii uero ecclesiarum rectores usque ad summam solidorum XL denariorum paruorum lucanorum possint, et eis liceat debitum contrahere pro ecclesia non obstante presenti constitucione.</p>
                    <p>Anno natiuitatis Domini MCCCCXXIII indict. prima die XIV iulii.</p>
                    <p>Reuerendus in Christo Pater et Dominus Dominus Nicolaus Dei, et apostolice sedis gracia episcopus lucanus, dum esset in eius lucana ecclesia adstante sibi magnifica congregacione canonicorum dicte ecclesie, et aliorum clericorum beneficiatorum lucane ciuitatis.</p>
                    <p>Dominus episcopus ex certis legitimis causis, et maxime ad tollendum scandalum, quod exortum erat, et multiplicabat inter clericos, et personas ecclesiasticas dicte ciuitatis, et diocesis, cum grandi deliberacione pro remouenda querimonia, que quotidie instabat ei, reuocauit, cassauit, et retractauit constitucionem illam, et capitulum synodale cum omni sua dependencia, et addicionibus de uolumine constitucionis dicte curie sue positum sub rubrica suprascripta.</p>
                    <p>Quod nullus contrahat debita nomine sue ecclesie cap. XLV.</p>
                    <p>Reliquos contractus, et obligaciones prelatorum, clericorum, et personarum ecclesiasticarum in omni causa, et facto, disposicioni iuris canonici, decernentes dictam constitucionem nemini debere suffragari, aut absolucione debitorum contractorum, uel contrahendorum releuare.</p>
                    <p>Datum, et latum in suprascripta ecclesia presentibus eciam dominis Dominico de Urbetello decretorum doctore eius uicario generali, et domino Iacobo Franchi specialiter in testes uocatis, et rogatis, et pluribus aliis, ut supradictum est.</p>
                    <p>Ego Iohannes Terii iussu eius scripsi et me subscripsi.</p>
                </div>
                <div>
                    <head>Capitulum 46</head>
                    <p>Quod nullus locet ecclesiam sine licencia episcopi.</p>
                    <p>Item statuimus, quod nullus prelatus, uel rector alicuius ecclesie de ciuitate, uel diocesi lucana ecclesiam suam, uel omnes possessiones eiusdem ecclesie uniuersaliter ulterius locet, uel concedat ad firmam, nisi in casibus a iure concessis, et nostra licencia speciali, et si quis contrafecerit, locacio sit nulla ipso facto, sed clericus locans eo ipso penam XXV librarum incurrat nostre camere applicandarum.</p>
                </div>
                <div>
                    <head>Capitulum 47</head>
                    <p>Quod nullus occultet feuda, uel annuos redditus ecclesiarum.</p>
                    <p>Item cum quidam parrochiani, et uicini ecclesiarum feudum, et prestaciones annuas, siue redditus annuales, quos ecclesiis, monasteriis, hospitalibus, uel alicui loco pio reddere, et prestare tenentur, uel consueuerunt, occultant in ipsorum animarum periculum, et ecclesiarum ipsarum preiudicium, et grauamen: statuimus, et uniuersos, et singulos parrochianos, et uicinos ecclesiarum parrochialium diocesis lucane presenti decreto monemus, ut infra duos menses post huiusmodi constitucionis publicacionem ipsum feudum, seu prestaciones annuas, uel redditus annuales, quos occultarint, uel subtraxerint in fraudem prelatis, et rectoribus ipsarum ecclesiarum, seu locorum piorum manifestare procurent, et eisdem de ipsis occultatis in alium proxime sequentem mensem debitam satisfaccionem impendant, uel super ipsis componant amicabiliter cum eisdem, quodque nullus ipsorum parrochialium occultet ulterius aliquid de predictis.</p>
                    <p>In omnes et singulos tales occultatores, et parrochianos, qui predicta obseruare contempserint excommunicacionis sentenciam proferentes.</p>
                    <p>Et hanc constitucionem precipimus quater in anno publice nunciari.</p>
                </div>
                <div>
                    <head>Capitulum 48</head>
                    <p>Quod nullus donet, uel cedat in fraudem aliqua instrumenta, uel iura de quibus facta est solucio.</p>
                    <p>Item omnes homines, et personas, qui de aliquo debito iam soluto scienter, uel ad impugnandum, uel in preiudicium alicuius uniuersitatis, uel persone in fraudem dederint, uel cesserint alicui alteri persone, uel receperint accionem, et omnes, qui de soluto debito ad uoluntatem debitoris non restituerint instrumenta, et rogita cancellari non fecerint, fraudem, uel maliciam in illis aliquam committendo, nec non notarios, qui de talibus cessionibus scienter publicas scripturas perfecerint, excommunicacionis uinculo innodamus, quam constitucionem et excommunicacionem precipimus quater in anno solemniter publicari.</p>
                </div>
                <div>
                    <head>Capitulum 49</head>
                    <p>Quod uoluntates defunctorum intra annum debeant execucioni mandari.</p>
                    <p>Item cupientes, ut pie defunctorum uoluntates execucioni debite demandentur, predecessoris nostri uestigiis inherentes.</p>
                    <p>Statuimus, et monemus, quod omnes fidei commissarii, seu executores ultimarum uoluntatum, tum deputati, uel in posterum deputandi intra unum annum post defunctorum obitum pias eorumdem defunctorum uoluntates, et iudicia, ad que constituti sunt, uel fuerint, exequi fideliter iuxta posse teneantur.</p>
                    <p>Alioquin ipsos fidei commissarios omnes, qui hanc constitucionem contempserint, uel distulerint obseruare, postquam officium execucionis acceptauerint tacite, uel expresse, uel si ultra annum de facto processerint, licet de iure non possint, omnes ipso facto excommunicacionis uinculo innodamus.</p>
                    <p>Predictos fidei commissarios nihilominus ipso facto dicto officio presenti constitucione nostra priuatos, et quod per eos factum fuerit, decernimus non ualere.</p>
                </div>
                <div>
                    <head>Capitulum 50</head>
                    <p>Quod nullus impediat aliquem testari, uel sua peccata confiteri.</p>
                    <p>Item quia frequenter auaritie cecitas adeo mentes aliquorum offuscat, quod dum aliqui in infirmitate constituti uolunt condere testamenta, uel ultimas uoluntates, consanguinei ipsorum ab intestato succedere cupientes, uel qui uigore aliorum testamentorum, uel ultimarum uoluntatum per dictos infirmos iam conditorum succedere credunt, uel alii non permittunt sacerdotem, uel notarium, uel testes intrare ad eos, et sic interdum accidit, quod occasione predicta intestati, et sine penitencia, et absolucione decedunt.</p>
                    <p>Idcirco nos huic malitie obuiare uolentes, et quia nihil est, quod magis debeatur hominibus, quam ut supreme uoluntatis liber sit stilus, omni modo, iure, forma, et causa, quibus melius possumus, statuimus, et monemus, ac precipimus, quod nullus de ciuitate, uel diocesi lucana, uel ibi quomodolibet moram trahens cuiuscumque sexus, arte aliqua, uel ingenio, per se, uel per alium publice, uel occulte impediat, quominus infirmus sua confiteatur peccata idoneo sacerdoti, uel suam ultimam uoluntatem per testamentum, uel aliam ultimam uoluntatem exprimant.</p>
                    <p>Si quis autem contrafecerit, uel in faciendo prestiterit consilium, auxilium, uel fauorem, per hanc nostram constitucionem excommunicacionis sentenciam ipso facto incurrat, et alias penas iuris canonici, uel similes non euadat.</p>
                </div>
                <div>
                    <head>Capitulum 51</head>
                    <p>De sepulturis.</p>
                    <p>Quod prior ecclesie habeat canonicam porcionem occasione sepulture.</p>
                    <p>Item statuimus, et sub excommunicacionis pena precipimus districte, ut cum aliquis alibi, quam in sua ecclesia elegerit sepulturam, ille apud cuius ecclesiam sepultus fuerit, de omnibus ex funere prouenientibus secundum loci consuetudinem dare priori teneatur canonicam porcionem.</p>
                </div>
                <div>
                    <head>Capitulum 52</head>
                    <p>Quod peregrini decedentes in lucana ciuitate sepeliantur in cemeterio ecclesie cathedralis, et quod bona eorum episcopo assignentur, eorum heredibus, uel pauperibus assignanda.</p>
                    <p>Item quoniam certum domicilium non habenti episcopus est pater, et episcopalis ecclesia dicitur esse mater; statuimus et sub XXV librarum pena, et ad restitucionem corporis, et perceptorum precipimus, quod si peregrinus, uel aduena in hac ciuitate sepultura decesserit non electa, nulla persona ecclesiastica, uel secularis, seu religiosa eum sine nostra licencia speciali audeat alibi, quam in cemeterio maioris ecclesie lucane sepelire.</p>
                    <p>Aduenam et peregrinum in hoc casu intelligentes, et declarantes, qui adhuc domicilium, uel larem non habeant, nec constituerant in ciuitate lucana, dum uiuebat.</p>
                    <p>Ceterum uniuersos hospites ciuitatis, et diocesis lucane, in quorum hospitiis infirmi peregrini, et aduene fuerint hospitali, monemus, et exortamur in Domino, et in remissionem eis iniungimus peccatorum, quod in suis necessitatibus dictis infirmis seruiant, libere permittentes eosdem de bonis suis conficere testamenta, et alias ultimas uoluntates.</p>
                    <p>Quod si intestati decesserint, dictis hospitibus, et eorum sociis, familiaribus, et famulis sub excommunicacionis pena mandamus, quatenus nihil de bonis, et rebus hospitum defunctorum usurpent per se, uel per alium, sed omnia eorum bona sicut iura decernunt, heredibus transmittenda, uel in pias causas eis non inuentis superstitibus eroganda.</p>
                    <p>Alioquin ipsam excommunicacionis sentenciam incurrant, a qua absolui non possint, nisi prius in triplum eius, quod usurpauerint, uel abstulerint, nobis restituant in usus similes conuertendos, sicut in iuribus comunibus continetur.</p>
                </div>
                <div>
                    <head>Capitulum 53</head>
                    <p>Quod nullus celebret missam, uel conferat ecclesiastica sacramenta in aliena ecclesia.</p>
                    <p>Item quia nemo debet manum in messem mittere alienam statuimus, quod nullus sacerdos in aliqua ecclesia aliena ciuitatis, uel diocesis lucane missas populo celebret, seu corpora defunctorum sepeliat, uel baptizet, nisi in casu summe necessitatis, aut eucharistiam, uel alia sacramenta alicui ministret sine nostra, uel illius, cui talis ecclesia, uel eius cura est commissa, licencia speciali.</p>
                    <p>Qui autem contrafecerint pena decem librarum puniantur quarum medietas rectori ecclesie, cui irrogatur iniuria, reliqua uero nostre camere applicetur.</p>
                </div>
                <div>
                    <head>Capitulum 54</head>
                    <p>De conuersione coniugatorum.</p>
                    <p>Quod nullus recipiat aliquem in conuersum in fraudem lucani comunis.</p>
                    <p>Item cum tam facti experiencia, et cum frequens nos clamor instruxerit, quod quidam lucane ciuitatis, et diocesis prelati, ad uenerabilium, religiosorumque locorum rectores in animarum ipsorum periculum, et lucani comunis, et temporalium iurisdiccionum fraudem aliquos, siue aliquas in conuersos, et conuersas recipiunt, que sicut prius in eorum domibus remanentes, et secularibus negociacionibus, et officiis intendentes, licet labiis Deo, et eorum ecclesiis offerant se et sua, hoc tamen peragunt, ut cum delinquerint, possint circumuenire uindictam, et onera lucani communis tam realia, quam personalia euitare.</p>
                    <p>Nos Berengarius Dei gracia lucanus episcopus uolentes, prout possumus, animarum ipsorum, et indemnitati ecclesiarum, et scandalis, que inde possent inter clericos et laicos euenire, auxiliante Domino precauere, sequentes uestigia predecessorum nostrorum; Statuimus et ordinamus, quod nullus abbas, prior, plebanus, uel abbatissa seu quiuis ecclesiarum prelatus, uel rector alicuius ecclesie lucane ciuitatis, uel diocesis secularis, uel regularis aliquem uirum, uel mulierem ulterius in conuersum, seu conuersam suarum ecclesiarum, ac uenerabilium religiosorum quorumque locorum onerosos, uel inutiles, uel qui non sint bone fame, seu in fraudem lucani communis, uel alicuius uniuersitatis lucane diocesis, seu singularis persone ipsius ciuitatis, uel diocesis, cui sic recipiendi essent ad aliqua raciocinia obligati, recipere debeant.</p>
                    <p>Et si contrafactum fuerit, illud decernimus non tenere, et in nullo ipsis sic receptis eorum ecclesias obligari.</p>
                    <p>Nihilominus in omnes et singulos, qui contra fecerint, seu fieri contempserint, excommunicacionis sentenciam promulgantes.</p>
                    <p>Et illi, et ille intelligantur onerosi, et onerose, seu inutiles, et in fraudem recepti, qui sicut prius in eorum domibus remanentes habitum conuersarie condecenter non deferent, uel se immiscuerint secularibus negotiis, et officiis sicut prius, nisi in huiusmodi conuersione, eorumque oblacione, seu recepcione nostra, uel uicarii nostri consensus et auctoritas intercesserit, et per nos, uel nostrum uicarium cum eis fuerit dispensatum, quod possint per certum tempus in eorum solitis domibus cum habitu, quem antea gestabant, remanere, et artem honestam exercere.</p>
                </div>
                <div>
                    <head>Capitulum 55</head>
                    <p>Quod omnes prelati et rectores teneantur presentare Domino episcopo omnes eorum conuersos infra certum tempus.</p>
                    <p>Item cum bonus pastor uidere habeat oues suas, ut quas pascere, quasque tueri, et quas indefensas a suo expellere grege teneatur, cognoscat.</p>
                    <p>Uniuersos et singulos ecclesiarum, et uenerabilium locorum prelatos, et rectores religiosos, et seculares ciuitatis et diocesis lucane semel secundo et tercio peremptorie, ac publice commonemus, ut intra duos menses proxime uenturos illi de ciuitate, et intra quatuor menses illi de diocesi, omnes conuersos, et oblatos ecclesie, et loci sui nominatum dare in scriptis procurent, et illos cum instrumentis conuersarie ipsorum personaliter coram nostra presencia representent.</p>
                    <p>Et nihilominus conuersos omnes cuiusuis ecclesie, aut loci predicte ciuitatis et diocesis, et illos eciam conuersos aliarum ecclesiarum cuiusuis alterius diocesis, qui racione domicilii sunt, uel fuerunt ciues, uel districtuales lucani, et quemlibet eorum semel, bis, ter, ac publice commonemus, ut unusquisque ipsorum cum cartis sue recepcionis, et conuersarie nobis ostendendis intra eumdem terminum personaliter compareant coram nobis.</p>
                    <p>Alioquin tam in prelatos et rectores, quam in conuersos ipsos omnes, et quemlibet eorum, qui nostris monicionibus huiusmodi obedire contempserint, preter penam librarum IV denarii lucani nostre camere applicandarum exinde quintam partem denuncianti assignantes, ex nunc prout ex tunc excommunicacionis sentenciam ferimus in his scriptis, contra eos aliter processuri prout expedire uidebimus.</p>
                </div>
                <div>
                    <head>Capitulum 56</head>
                    <p>Quod nullus possit intrare clausuram alicuius monasterii monialium.</p>
                    <p>Ut utilitati monialium salubriter consulatur, et omnis periculi materia euitetur, monemus semel secundo et tercio peremptorie omnes, et singulos tam clericos, quam laicos, ac omnes et singulas abbatissas, priorissas, et moniales, ut nulli clerico, uel laico pateat aditus ad easdem, nec ingrediatur clausuram eisdem monialibus specialiter deputatam, nec ipse moniales aliquam personam recipiant in ambitum clausure sine nostra, uel uicarii nostri licencia speciali, nisi fuerit medicus, qui intrauerit pro infirmis, aut magistri lapidum, uel lignaminum pro reparandis domibus, et edificiis faciendis, aut laborantes, uel alie persone pro introducendis rebus necessariis, sine quibus non possent ipse moniales, uel domine comode sustentare, uel sacerdos secularis pro audiendis eorum confessionibus, et impendendis ecclesiasticis sacramentis laborantibus in extremis, uel alia graui infermitate, et sepeliendis corporibus defunctorum; In omnes et singulos et singulas contrarium facientes preter penam librarum X denarii lucensis, cuius quintam partem denuncianti uolumus applicari, ex nunc prout ex tunc excommunicacionis sentenciam ferimus in his scriptis.</p>
                    <p>Item quod nullus sacerdos audiat confessiones earum, uel absoluere possit sine nostra licencia speciali, uel illius, quem ad hoc duxerimus deputandum, mortis articulo semper excepto.</p>
                </div>
                <div>
                    <head>Capitulum 57</head>
                    <p>De celebracione missarum.</p>
                    <p>De officio diuino quocumque approbato dicendo.</p>
                    <p>Item statuimus, et ordinamus, ut in omni ecclesia diuina officia diurna et nocturna cum exacta diligencia celebrentur, et quia multi uidentur excusacionem pretendere, quod propter ecclesiarum paupertatem, et occasionem preteritarum guerrarum, et pestem mortalitatis, nec libros continentes officium lucanum habent, nec bonos uenales inueniunt.</p>
                    <p>Concedimus, quod pro isto tempore iuxta officium romanum, uel ordinis predicatorum, uel alterius ordinis approbati possint laudes dignas exsoluere Deo.</p>
                    <p>Et cum hoc nequeant obseruare sine sufficienti adiutore, uolumus quod quilibet rector ad minus unum scolarem habeat, qui competenter sciat legere, et cantare.</p>
                    <p>Quicumque autem in premissis, uel aliquo premissorum defecerint, superioris arbitrio puniantur.</p>
                </div>
                <div>
                    <head>Capitulum 58</head>
                    <p>Quot et qualibus [5] tobaleis altare debeat ornari.</p>
                    <p>Item cum ornamenta altaris, in quibus conficitur corpus Christi, debeant esse integra, munda, nitida atque sancta, premissa sic esse uolumus, et mandamus, declarantes altare debere muniri subsequentibus ornamentis.</p>
                    <p>Et primo duabus mappis longis, que palle nominantur, quarum una ad minus per episcopum superiorem debent esse benedicta, super quam debent corporalia residere.</p>
                    <p>Qui autem in aliquo premissorum inuenti fuerint negligentes per superiorem durius puniantur.</p>
                </div>
                <div>
                    <head>Capitulum 59</head>
                    <p>Quod candela accensa teneatur in altari, quando missa celebratur.</p>
                    <p>Item uolumus, et mandamus, quod in omni ecclesia in cuiuslibet misse celebracione ardeat candela cerea in tota missa, nec sacerdos audeat missam incipere, donec talis candela accensa fuerit.</p>
                    <p>In plebibus uero, et aliis locis collegiatis, et in missis solemnibus super hostiam et calicem semper fiat incensum.</p>
                    <p>Et qui reperti fuerint negligentes, per nos, uel uicarium nostrum nostro arbitrio puniantur.</p>
                </div>
                <div>
                    <head>Capitulum 60</head>
                    <p>Quod nullus celebret nisi unam missam in die.</p>
                    <p>Item precipimus, et mandamus, quod nullus sacerdos nisi unam missam in die dicere presumat absque causa necessaria, et urgenti absque nostra, uel uicarii nostri licencia speciali, et tunc non ultra duas, in quarum prima post accepcionem sanguinis, nec uinum, nec aquam debeat sumere, debeat eciam esse uel diuersum officium, uel diuersum altare.</p>
                    <p>Poterit tamen tam in nocte, quam in aurora, et in die Natiuitatis Domini dicere tres missas, iuxta tria officia a sanctis patribus designata.</p>
                    <p>Declaramus autem, quod quilibet sacerdos in missa debeat indui ad minus admictu, alba, cingulo, manipulo, stola et planeta, que omnia debent esse per episcopum benedicta.</p>
                    <p>Et qui in predictis, uel aliquo predictorum contrafecerit, pena per nos nostro arbitrio infligenda puniatur.</p>
                </div>
                <div>
                    <head>Capitulum 61</head>
                    <p>Quod forme sacramentorum in qualibet curata ecclesia in scriptis teneantur.</p>
                    <p>Item statuimus, et ordinamus, quod in omni ecclesia curam animarum habente habeantur forme sacramentorum in scriptis, iuxta quas omnes, et singuli sacerdotes in collacione eorumdem procedant eas coram se tenentes pariter et legentes.</p>
                    <p>Quicumque autem premissa non seruauerit, per superiorem durius puniatur.</p>
                </div>
                <div>
                    <head>Capitulum 62</head>
                    <p>Quod nullus sacerdos alienigena admittatur sine licencia episcopi ad missas celebrandas.</p>
                    <p>Item precipimus, et mandamus, quod nullus rector ecclesie aliquem sacerdotem ad celebrandum missas, uel administrandum alia ecclesiastica sacramenta qui non fuerint de lucana ciuitate, uel diocesi, ad suam ecclesiam admittat absque literarum nostrarum testimonio speciali, nec eciam aliquem, qui sit de aliqua religione, neque aliquem, qui de ordine fuerit mendicantium.</p>
                    <p>Et si quis aliquem talem receperit sine testimonio pretaxato, hinc ad sex dies ipsum extollere teneatur.</p>
                    <p>Quicumque autem in contrarium fecerit, ipsum ad soluendum C solidos nostre camere condemnamus quintam partem predicte pene reuelanti concedentes.</p>
                    <p>Non est tamen nostre intencionis, quin religiosi, et alii clerici peregrini secundum formam iuris declinantes ad ecclesiam possint missas ibidem celebrare.</p>
                </div>
                <div>
                    <head>Capitulum 63</head>
                    <p>Quod quilibet ordinatur in sacerdotem, teneatur missam cantari intra tres menses post eius ordinacionem.</p>
                    <p>Item statuimus, quod quilibet clericus ecclesiasticum obtinens beneficium in ciuitate lucana, uel eius diocesi, postquam fuerit in presbyterum ordinatus, intra tres menses proximos a die presbyteratus predicti suscepti computandos missam cantet, et tam promoti hactenus, quam promouendi cantare missam infra dictam terminum teneantur, nisi post ordinacionem suam ad sacerdotium canonica fuerit prepedicione detentus.</p>
                    <p>Et qui intra dictum terminum missam non cantauerit, eum penam librarum X decernimus incurrisse, nisi de nostra licencia speciali missam omiserit celebrare.</p>
                </div>
                <div>
                    <head>Capitulum 64</head>
                    <p>Quod ordinati ad sacerdotium debeant missas celebrare.</p>
                    <p>Item uolentes, quod illi prelati, rectores, et canonici ecclesiarum ciuitatis et diocesis lucane, qui iam sunt presbyteri ordinati, et nondum missam cantauerint, ad seruiendum Deo in ecclesiis suis non sint ulterius negligentes, nec amplius uideantur in uanum sacerdotii ordinem suscepisse, eosdem presbyteros omnes, et quemlibet eorum nobis subditos semel secundo et tercio peremptorie ac publice commonemus, ut ipsi, et quilibet eorum hinc ad festum natiuitatis Domini missam cantare procurent.</p>
                    <p>Alioquin in omnes et singulos tales presbyteros beneficiatos, qui nostris monicionibus huiusmodi contempserint obedire, solidos C denariorum lucensium pene incurrisse noscantur, cuius quartam partem denuncianti uolumus applicari.</p>
                </div>
                <div>
                    <head>Capitulum 65</head>
                    <p>De custodia eucharistie, chrismatis et aliorum sacramentorum.</p>
                    <p>Item quia preciosus thesaurus corporis Domini nostri Iesu Christi summa diligencia est custodiendus, et deuota reuerencia uenerandas, uolumus et mandamus omnibus, et singulis abbatibus, prioribus, prepositis, et prelatis, ac rectoribus uniuersis nostre ciuitatis, et diocesis, quocumque nomine censeantur, quatenus ipsum thesaurum corporis Christi in loco aliquo uenerabili, et decenti cum claui firmato, sic quod ab alio, preterquam a sacerdote, tangi nequeat, studeant custodire.</p>
                    <p>Ac eciam sanctum chrisma, et oleum sanctum sub fida custodia taliter conseruent, ne ab aliis, quam a sacerdote tractari ualeat, nec de ipse, nisi pro baptismate, uel sacra unccione alicui concedatur.</p>
                    <p>Qui autem in aliquo premissorum inuenti fuerint negligentes, per superiorem acrius puniantur.</p>
                </div>
                <div>
                    <head>Capitulum 66</head>
                    <p>Quod nullus committat aliquod maleficium cum aliqua re sacra.</p>
                    <p>Item in illos impios christianos, qui diuino corporis sacramento, sacro chrismate, oleo sancto, uel alia re sacrata ad aliquod maleficium committendum abuti presumpserint, et sacerdotes et clericos quoscumque, qui corpus Christi, chrisma, uel oleum sanctum, aut aliam rem sacratam alicui uiro, uel mulieri dederint, uel qui receperint, nisi in sacramento nec non in dantes quomodocumque in premissis consilium, auxilium, uel fauorem excommunicacionis sentenciam promulgamus.</p>
                    <p>Sub eadem excommunicacionis pena mandamus omnibus, et singulis, tam maribus, quam feminis, qui scirent aliquem, uel aliquam maleficum, uel maleficam in nostra ciuitate uel diocesi, quod intra mensem debeant nobis, uel uicario nostro denunciare nomen, et cognomen dicti malefici, et locum unde est, uel ubi moram trahit assignando.</p>
                </div>
                <div>
                    <head>Capitulum 67</head>
                    <p>Quod in festo dedicacionis, seu concepcionis beate Marie Uirginis fiat officium duplex.</p>
                    <p>Item cum iuxta assercionem sanctorum, et canonum beata Maria Uirgo Mater Domini nostri Iesu Christi in utero Matris sanctificata fuerit, ad reuerenciam, et laudem predicte sanctificacionis, et in honorem Genitricis Dei uolumus, et mandamus in omnibus ecclesiis nostre diocesis de predicta dedicacione festum fieri totum duplex VI idus mensis decembris annis singulis in futurum.</p>
                    <p>Et sacerdotes, qui non habuerint officium proprium, per eos dicatur officium de natiuitate eiusdem Domine, sed ubicumque dicitur natiuitas, dedicacio, uel concepcio dicatur.</p>
                </div>
                <div>
                    <head>Capitulum 68</head>
                    <p>De obseruancia ieiuniorum, quod nullus comedat carnes die sabbathi.</p>
                    <p>Item quia transgressor laudabilis consuetudinis, sicut transgressor legis puniendus est.</p>
                    <p>Idcirco approbantes laudabilem consuetudinem ciuitatis et diocesis lucane, qua in diebus sabbathi per totum anni circulum ab usu carnium abstinent, mandamus ipsam consuetudinem inuiolabiliter obseruari.</p>
                    <p>Qui sine causa necessaria aliqua die sabbathi in ciuitate, et diocesi lucana publice, uel occulte carnes comederit, si fuerit clericus, uel persona ecclesiastica XXV librarum, si uero laicus X librarum lucensium penam ipso facto incurrat, alia pena spirituali nostro arbitrio imponenda.</p>
                </div>
                <div>
                    <head>Capitulum 69</head>
                    <p>De ecclesiis edificandis, uel reparandis.</p>
                    <p>Item statuimus, et prohibemus, ne quisquam in ciuitate, uel diocesi lucana ecclesiam, oratorium, uel hospitale, uel altare erigat in eisdem sine nostra licencia speciali.</p>
                    <p>Nos enim loca talia constructa preter nostram licenciam interdicto ecclesiastico decernimus subiacere.</p>
                    <p>Addicio, et quia malicia temporis faciente beneficia ecclesiastica in nostra ciuitate, et diocesi sunt in tantum in suis facultatibus attenuata, quod incumbentibus oneribus supportatis, ex eisdem beneficiis ipsorum beneficiati non percipiunt ad uiuendum, statuimus et ordinamus, quod in parrochialibus ecclesiis ipsarum parrochiani, in plebibus uero tam ipsarum, quam aliarum ecclesiarum plebatus earumdem parrochiani teneantur, et possint, et debeant compelli, tam per censuram ecclesiasticam, quam per alia iuris remedia ad reparacionem, et refeccionem ipsarum ecclesiarum, et plebium refeccione, reparacione, construccione, uel reconstruccione exigentium in nostra ciuitate, uel diocesi.</p>
                </div>
                <div>
                    <head>Capitulum 70</head>
                    <p>De immunitatibus ecclesiarum.</p>
                    <p>Excommunicantur potestates, et alii officiales, qui sunt contra ecclesiasticam libertatem.</p>
                    <p>Item cum ex iniuncto nobis pastorali officio libertatem ecclesiasticam defendere teneamur: statuimus, et tam potestates, capitaneos, et ancianos, et priores, et maiorem sindicum ciuitatis lucane, ac iudices, et assessores, et cancellarios eorum, et consules, iudices, et notarios, et alios quoscumque officiales salis, et uiarum, et gabellarios, et officiales, et gabellarum exactores, seu leuatores quocumque nomine censeantur, et ipsorum familiares curiarum ciuitatis eiusdem, quam uicarios uicariarum, et iudices, et notarios, et nuncios omnium predictorum, et potestates, et consules, et omnes consiliarios generalis et specialis, et cuiuslibet consilii ciuitatis, et cuiuslibet communis, et terre diocesis lucane, et alios officiales uniuersos predictorum locorum, quocumque nomine censeantur, deputatos, et deputandos presenti decreto commonemus, ut ipsi omnes, et quilibet eorum racione sui officii, uel persone defendant, et conseruent ecclesiasticam libertatem, et contra facere, uel uenire opere, uel consilio, aut consensu, directe, uel indirecte, tacite, uel expresse, per se, uel per alios ulterius non presumant.</p>
                    <p>In omnes et singulos supradictos, qui scienter, uel maliciose contrafecerint, uel uenerint excommunicacionis sentenciam proferentes.</p>
                </div>
                <div>
                    <head>Capitulum 71</head>
                    <p>Quod sint excommunicati omnes, qui faciunt contra ecclesiasticam libertatem.</p>
                    <p>Item pro libertatis ecclesiastice defendendo priuilegio, statuimus et monemus, et uniuersis, et singulis statuariis, notariis, et scriptoribus, et officialibus, et hominibus singularibus ad statuta communis, et populi, uel curiarum, uel officiorum lucane ciuitatis condenda, et scribenda electis et eligendis precipimus, et hoc nostro generali prohibemus edicto, ut nullum statutum, uel ordinamentum, composicionem, uel capitulum ulterius faciant, uel componant cum scriptura, uel sine scriptura, uel scribant contra ecclesiasticam libertatem.</p>
                    <p>In omnes et singulos statuarios, notarios, et scriptores, officiales et homines, qui contrafecerint ex nunc excommunicacionis sentenciam proferentes.</p>
                    <p>Statuta uero omnia, ordinamenta, et capitula, uel reformaciones cuiuslibet constitucionis ciuitatis, et cuiuslibet uniuersitatis, et terre diocesis lucane contra ecclesiasticam libertatem usque ad hanc diem condita, uel descripta precipimus intra unum mensem proximum post huiusmodi prohibicionis et constitucionis publicacionem de libris et capitulis omnibus suis penitus. [6]</p>
                </div>
                <div>
                    <head>Capitulum 72</head>
                    <p>Quod omnes imponentes aliquam collectam personis ecclesiasticis, uel facientes, uel consulentes contra ecclesiasticam libertatem sint excommunicati.</p>
                </div>
                <div>
                    <head>Capitulum 73</head>
                    <p>Quod impedientes iura episcopatus, et capituli, et aliarum ecclesiarum sint excommunicati.</p>
                </div>
                <div>
                    <head>Capitulum 74</head>
                    <p>Quod nullus uiolator ecclesiastice libertatis, uel iurium episcopatus, uel aliarum ecclesiarum possit assumi pro aduocato, procuratore, uel assessore alicuius ecclesie.</p>
                </div>
                <div>
                    <head>Capitulum 75</head>
                    <p>De occultantibus instrumenta publica, seu iura ecclesiarum.</p>
                </div>
                <div>
                    <head>Capitulum 76</head>
                    <p>Ne clerici secularibus negotiis intromittant.</p>
                </div>
                <div>
                    <head>Capitulum 77</head>
                    <p>Quod nullus notarius clericus faciat aliquod instrumentum contra lucanum comune, nisi esset in fauorem cleri.</p>
                </div>
                <div>
                    <head>Capitulum 78</head>
                    <p>De clericis procuratoris officium exercentibus contra lucanum comune.</p>
                </div>
                <div>
                    <head>Capitulum 79</head>
                    <p>Quod pendente causa matrimoniali nullas contrahat aliquod matrimonium.</p>
                </div>
                <div>
                    <head>Capitulum 80</head>
                    <p>De simonia.</p>
                </div>
                <div>
                    <head>Capitulum 81</head>
                    <p>De homicidio.</p>
                    <p>Qua pena homicide puniantur.</p>
                </div>
                <div>
                    <head>Capitulum 82</head>
                    <p>De usuris.</p>
                </div>
                <div>
                    <head>Capitulum 83</head>
                    <p/>
                </div>
                <div>
                    <head>Capitulum 84</head>
                    <p>Quod nullus exerceat usuras, uel usurariis domum locet.</p>
                </div>
                <div>
                    <head>Capitulum 85</head>
                    <p>De forma caucionis ab usurariis recipienda.</p>
                </div>
                <div>
                    <head>Capitulum 86</head>
                    <p>Quod nullus locet domum usurariis, et qualiter quis conuincatur usurarius.</p>
                </div>
                <div>
                    <head>Capitulum 87</head>
                    <p>De pena falsorum testium.</p>
                </div>
                <div>
                    <head>Capitulum 88</head>
                    <p>De sortilegiis, et maleficis, et eorum pena.</p>
                </div>
                <div>
                    <head>Capitulum 89</head>
                    <p>De pena blasphemantium Deum, et sanctos eius.</p>
                </div>
                <div>
                    <head>Capitulum 90</head>
                    <p>De pena committentium fraudem in gabella lucani comunis.</p>
                </div>
                <div>
                    <head>Capitulum 91</head>
                    <p>De questoribus.</p>
                </div>
                <div>
                    <head>Capitulum 92</head>
                    <p>Quod clericus iniurians laico puniatur ea pena, qua punitur laicus secundum formam statuti.</p>
                </div>
                <div>
                    <head>Capitulum 93</head>
                    <p>Quod non fiat iniuria nuntiis portantibus literas episcopi, uel eius uicarii.</p>
                </div>
                <div>
                    <head>Capitulum 94</head>
                    <p>Quomodo puniatur clericus offendens clericum, uel laicum.</p>
                </div>
                <div>
                    <head>Capitulum 95</head>
                    <p>De penis facientium conspiraciones uel colligaciones.</p>
                </div>
                <div>
                    <head>Capitulum 96</head>
                    <p>Quod quilibet sua peccata ad minus semel in anno confiteatur.</p>
                </div>
                <div>
                    <head>Capitulum 97</head>
                    <p>Quod medici debeant monere infirmos quod eorum peccata confiteantur.</p>
                </div>
                <div>
                    <head>Capitulum 98</head>
                    <p>Reuocacio commissionum super absolucione in casibus reseruatis.</p>
                </div>
                <div>
                    <head>Capitulum 99</head>
                    <p>Quod quilibet clerici eorum prelatis uel aliis de eorum licencia confiteantur.</p>
                </div>
                <div>
                    <head>Capitulum 100</head>
                    <p>Quod sacerdotes inducant peccatores qui eis confitentur ad pacem.</p>
                    <p>Item ut saluti animarum melius prouideamus, statuimus et mandamus, quod sacerdotes, quando sanorum, seu infirmorum confessiones audiunt, diligenter eos interrogent, si cum aliquo habent odium capitale.</p>
                    <p>Et si hoc uerum esse inuenerint, non prius absoluant eosdem, quam odium et rancorem deponant, et pacem suis reddant inimicis, et si presentes tales inimici non essent, ipsam pacem recipiant in presencia tabellionis, et testium pro eisdem.</p>
                    <p>Hoc saluo, quod si tales iniuriam passi per sacerdotes non possent induci, ut iniuriam eorum inimicis remittant, libere tamen rancore et odio dimisso, accio iniuriarum ad petendam dumtaxat estimacionem iniurie sibi, uel eorum successoribus reseruetur.</p>
                </div>
                <div>
                    <head>Capitulum 101</head>
                    <p>Quod nullus possit absoluere in casibus episcopo reseruatis sine eius commissione.</p>
                    <p>Item hac nostra synodali constitucione monemus, et precipimus, quod nullus sacerdos secularis uel religiosus cuiuscumque status, dignitatis et condicionis existat ciuitatis, uel diocesis lucane, uel ibi moram trahens audeat aliquem confitentem absoluere preterquam in mortis articulo, in casibus a iure episcopo reseruatis, uel in aliquo casuum infrascriptorum, quos nobis reseruamus, sine nostra, uel uicarii nostri licencia speciali sub pena, et ad penam temporalem, et spiritualem nostro arbitrio infligendam.</p>
                    <p>Articuli reseruati sunt hi uidelicet.</p>
                    <p>Dispensacio cuiuscumque uoti.</p>
                    <p>Absolucio et dispensacio inceptorum, et male ablatorum, uel damnorum datorum incertorum, si non apparent illi, quibus est facienda restitucio.</p>
                    <p>Absolucio a periurio facto in alicuius preiudicium, maxime facto, uel commisso in curia episcopali, uel in aliqua causa, que ibi uentilatur, uel uentilata fuerit, uel fuit.</p>
                    <p>Absolucio contrahentium matrimonia clandestina.</p>
                    <p>Et absolucio a qualibet excommunicacione maiori lata ab homine, uel a iure, uel constitucione.</p>
                    <p>A concubitu cum aliqua moniali.</p>
                    <p>Absolucio a quolibet homicidio uoluntario, uel casuali.</p>
                    <p>Absolucio ab oppressione filiorum, uel aliorum infantium ex proposito, uel ex casu.</p>
                    <p>Absolucio blasphemantium Deum, uel beatam Uirginem, uel aliquem sanctum.</p>
                    <p>Absolucio, seu dispensacio super irregularitate.</p>
                    <p>Absolucio sacrilegii.</p>
                    <p>Absolucio maleficorum, indiuinatorum, et sortilegiorum.</p>
                    <p>Absolucio incendiariorum.</p>
                    <p>Absolucio estractorum, et uiolatorum ecclesiarum, et ecclesiastice libertatis, seu immunitatis.</p>
                    <p>Absolucio a quolibet peccato carnali contra naturam, uel cum brutis.</p>
                    <p>Absolucio illorum qui comedunt, uel comederint carnes in quadragesima, uel diebus prohibitis sine causa racionabili.</p>
                    <p>Absolucio illorum, qui ducunt uxorem temporibus prohibitis.</p>
                    <p>Absolucio simoniacorum in re spirituali annexa.</p>
                    <p>Absolucio illorum, qui uerberauerunt patrem, uel matrem.</p>
                    <p>Absolucio illorum qui abusi fuerint chrismate, uel eucharistia.</p>
                    <p>Absolucio illorum, uel illarum, qui, uel que procurauerint abortum, uel sterilitatem.</p>
                    <p>Absolucio illorum, qui manus uiolentas iniecerunt in clericum.</p>
                    <p>Absolucio publicorum usurariorum.</p>
                    <p>Absolucio illorum, qui per saltum se promoueri fecerunt, et illorum, qui fuerunt ab episcopo alieno ordinati absque licencia sui proprii diocesani ordinarii.</p>
                    <p>Absolucio illorum qui celebrauerunt in ecclesia interdicta, uel qui in altari non consecrato, uel sine sacris indumentis celebrauerunt, et qui corpus usurarii, uel excommunicati in cemeterio sepelierunt.</p>
                </div>
                <div>
                    <head>Capitulum 102</head>
                    <p>De sentencia excommunicacionis.</p>
                    <p>Excommunicantur uiolatores ecclesiarum, et cimiteriorum, et certi [7] alii malefactores.</p>
                    <p>Item omnes ecclesiarum fractores, et omnes bonorum, et rerum ecclesiarum raptores.</p>
                    <p>Et omnes ecclesiarum sacrorum sepulcrorum uiolatores, et omnes, qui alicui mulieri religiose molestiam intulerint impetu uoluptatis, et omnes incendiarios, et omnes disrobatores stratarum.</p>
                    <p>Et omnes fures nocturnos, et omnes uinearum, et agrorum depopulatores occultos.</p>
                    <p>Et omnes qui terrarum terminos deuulserint in fraudem, uel mutauerint diuisiuos.</p>
                    <p>Et omnes, qui domum alterius, uel in aliqua parte in preiudicium, uel iniuriam, uel dedecus alicuius persone lapides de nocte latenter proiecerint, uel proiici fecerint in ciuitate, uel diocesi lucana excommunicacionis uinculo innodamus, quam excommunicacionem quater in anno decernimus fore solemniter publicandam.</p>
                </div>
                <div>
                    <head>Capitulum 103</head>
                    <p>Quod omnes incendiarii sint excommunicati.</p>
                    <p>Item periculosam incendiariorum maliciam abhorrentes, omnes et singulos ex odio, uel uindicta, uel malo studio in ecclesia, uel aliis quibuscumque locis ignem immiserint, uel immitti fecerint animo et intencione nocendi, uel immissoribus prestiterint auxilium, consilium, uel fauorem, excommunicacionis uinculo innodamus.</p>
                    <p>A qua per uicarium, et penitenciarios nostros absolui non possint, nisi damnum emendauerint ei, qui passus fuerit, et firmetur proprio iuramento, quod ignem ulterius non immittent, nec immitti quomodolibet procurabunt.</p>
                </div>
                <div>
                    <head>Capitulum 104</head>
                    <p>Quod quilibet excommunicatus intra unum mensem faciat se absolui.</p>
                    <p>Item ad reprimendam maliciam eorum, qui uilipendunt excommunicacionis sentencias latas ab homine, uel a iure, et ad euitandum periculum participacionis cum excommunicatis, statuimus, quod quicumque est, uel fuerit excommunicatus maiori excommunicacione per sentenciam hominis, uel iuris, maxime ex quo fuerit publice denunciatus excommunicatus, debeat, quam citius potest, petere, et secundum formam iuris, facere se absolui.</p>
                    <p>Qui uero in excommunicacione permanserit ultra mensem, si fuerit laicus, pro quolibet mense, quo sic steterit excommunicatus, in XX solidos lucanos paruorum condemnetur.</p>
                    <p>Si uero clericus, uel persona ecclesiastica pro quolibet tali mense, quo sic steterit excommunicatus, in XL solidos.</p>
                    <p>Si uero fuerit prelatus, uel prelata, puta abbas, prepositus, archidiaconus, prior archipresbyter, uel plebanus, uel abbatissa, uel priorissa in quatuor libras pro quolibet mense, quo sic excommunicatus permanserit, condemnetur.</p>
                    <p>Qui uere in tali excommunicacione ultra unum annum perstiterit, tunc contra eum tamquam suspectum de fide procedatur.</p>
                </div>
                <div>
                    <head>Capitulum 105</head>
                    <p>Quod nullus faciat confiteri uel confiteatur se recepisse pro anima alicuius ultra illud, quod reuera recipitur.</p>
                    <p>Et quomodo talis fraus probetur.</p>
                    <p>Item uolentes pias defunctorum uoluntates cum effectu, et sine fraude iuxta defunctorum disposicionem execucioni mandari, ac uolentes animarum periculis, heredum, et fideicommissariorum, et pauperum indemnitatibus prouidere, ac considerantes abusum et fraudes heredum, et fidei commissariorum ciuitatis et diocesis lucane, qui receperunt, et faciunt sepe sepius per pauperes confiteri ultra illud, quod ab eis recipiunt.</p>
                    <p>Statuimus et monemus pro primo secundo et tercio, et peremptorio monicionis edicto, et sub excommunicacionis pena precipiendo mandamus omnibus, et singulis heredibus, seu fidei commissariis quorumcumque defunctorum, et omnibus et singulis aliis personis ecclesiasticis, uel secularibus cuiuscumque dignitatis, uel status existant nostre ciuitatis, uel diocesis, uel qui in dicta ciuitate, uel diocesi morantur, ut nullus faciat, uel consenciat, quod aliquis, uel aliqua persona confiteatur se recipere, uel recepisse aliquam pecunie quantitatem, uel aliam rem ultra illam, quam reuera recipiet, uel recepit.</p>
                    <p>Simili modo monemus, quod nulla persona ecclesiastica, uel secularis, collegium, capitulum, uel conuentus, uel eorum procurator, uel sindicus confiteatur se aliquid per ultimarum uoluntatum execucionem ultra illud, quod reuera recepit, uel recipiet.</p>
                    <p>In illas uero singulares personas, qui contrafaciet, uel in faciendo confiteri, uel confitendo, uel in dando in predictis, uel predictorum aliquod consiliam auxilium, uel fauorem excommunicacionis sentenciam ferimus in his scriptis.</p>
                    <p>Insuper simili modo monemus omnes et singulas personas ecclesiasticas, uel seculares ciuitatis et diocesis lucane, uel qui ibidem morantur, heredum fidei commissariorum notarios, uel testes, uel quoscumque alios cuiuscumque status, uel condicionis existant, qui a quatuor annis citra fecerint confiteri, uel procurauerint, uel consenserint confiteri aliquam quantitatem pecunie, uel aliam quamcumque rem, quam illi, qui confessi sunt per publica instrumenta, uel aliter se recepisse, quod reuera non receperunt, uel ultra illam quantitatem, quam receperunt, et qui a dicto tempore citra fuerint confessi, et guarentauerunt, uel recognouerunt se recepisse aliquam pecunie quantitatem, uel aliam rem per distribucionem, uel execucionem ultimarum uoluntatum defunctorum, quam reuera non receperunt, uel ultra illud, quod reuera receperunt, et qui in predictis dederint auxilium, consilium, uel fauorem, intra duos menses ciuitatenses, uel in ciuitate lucana habitantes, et illi de diocesi lucana, uel ibi habitantes intra quatuor a die publicacionis presentis computandos, nobis, uel uicario nostro significare, et reuelare teneantur exprimendo nomen, et cognomen illius, qui fecit, uel procurauit, uel consuluit fieri talem confessionem, guarentacionem, uel recognicionem, et quam, uel quantam quantitatem pecunie, uel aliam rem reuera recepit confitens.</p>
                    <p>In illos uero, qui huiusmodi nostre monicioni non paruerint cum effectu, ex nunc pro tunc excommunicacionis sentenciam proferimus in his scriptis.</p>
                    <p>Et hec constitucio legatur per quemlibet rectorem ecclesiarum parochialium usque ad annum, qualibet prima dominica mensis cuiuslibet publice presente populo.</p>
                    <p>Ad conuincendam maliciam, et fraudem predictorum heredum, et fideicommissariorum statuimus, quod ad probacionem predicte fraudis sufficiat probacio IV testium bone fame singularium, eciam si sint illi iidem, qui tales confessiones fecerunt, cum tribus testibus de publica fama.</p>
                    <p>Ad hoc ut nos, uel uicarius noster possimus ab ipsis heredibus, uel fideicommissariis recipere, et exigere illud, quod fecerunt confiteri ultra illud, quod dederunt, et distribuere illis, qui confessi fuerunt, uel aliis, uel in illos usus pios conuertere secundum defunctorum uoluntates, non obstante aliqua absolucione, uel liberacione per nos, uel nostros uicarios, uel per predecessorem nostrum, uel eius uicarium, uel per capitulum, uel eius uicarium sede uacante factis.</p>
                    <p>Insuper monemus, et sub excommunicacionis pena, quam contrafacientes, uel non parentes incurrere uolumus ipso facto, precipiendo mandamus, omnibus et singulis personis ciuitatis lucane, qui fuerint fideicommissarii aliquorum testamentorum, uel ultimarum uoluntatum, quatenus infra II menses a die publicacionis huius constitucionis computandos debeant nobis, uel uicario nostro assignare omnes libros, et omnes scripturas, qui et que in totum, uel pro parte pertinuerunt modo aliquo ad defunctum, cuius fuerunt, uel sunt executores.</p>
                    <p>Et illis de diocesi, quod predictam assignacionem librorum, et scripturarum debeant sub dicta pena facere infra quinque menses, prouiso quod libri, qui pro parte pertinuerint ad defunctum, debeant per nos, uel uicarium nostrum restitui sociis dicti defuncti, recepta inde copia per nostram curiam de predictis.</p>
                    <p>Item sic ut premittitur per omnia statuentes uniuersos tam clericos et personas ecclesiasticas, quam laicos nobis subditos hac ultima generali constitucione semel secundo ac tercio commonemus, et eisdem ac cuique eorum districte precipimus, ut Deum habentes pre oculis predictas constituciones, et que in eis continentur obseruanda obseruent, agenda peragant, et publicando publicent, recitanda recitent, et contra prohibita non excedant, et si salutem honestatem et quietem suam diligunt, et penam imponendam incurrere pertimescunt.</p>
                    <p>Et ut nulli per ignoranciam se ualeant excusare, eas in generali nostro synodo ad hoc conuocato mandamus publice recitari, precipiendo insuper uniuersis ecclesiarum prelatis ciuitatis, et diocesis lucane sub excommunicacionis, et X librarum lucensium pena districte, ut unusquisque ipsorum pro se, et suo capitulo, et capitulis plebatuum easdem constituciones post duos menses proxime secuturos publicacionem earum ter in anno coram suis capitulo et capitulis eas omnes, et illas publicandas, que de laicis loquuntur, quater in anno, ut contenta in eis coram populo suo publice legere, et uulgariter exponere non omittant.</p>
                    <p>Et ut predictam publicacionem facere possint, et ne pretextu, et caligine ignorantie aliquis se ab obseruacione harum constitucionum ualeat excusare, sub pena XX librarum mandamus omnibus, et singulis abbatibus, prioribus, et prepositis, plebanis, et aliis prelatis ciuitatis et diocesis lucane, ut copiam omnium supradictarum constitucionum a nostris notariis recipiant, scilicet illi de ciuitate intra duos menses, illi uero de diocesi intra IV menses a die publicacionis earum computandos, quas copias eis dari mandamus, recepto salario competenti.</p>
                    <p>Qui uero contrafecerint predictam penam XX librarum incurrant.</p>
                    <p>Anno MCCCLI indict. V die XIV mensis octobris pontificatus sanctissimi in Christo Patris et Domini Domini Innocentii pape VI anno.</p>
                    <p>Facte at firmate, lecte et publicate correcte ... fuerunt suprascripte constituciones, et leges per reuerendum in Christo Patrem Dominum Dominum Berengarium episcopum lucanum in publica et generali synodo ... congregata Luce in episcopali palacio.</p>
                    <p>Incipiunt rubrice harum constitucionum.</p>
                </div>
                <div>
                    <head>Footnotes</head>
                    <p>[1] giuen as 'annis de mense nouembris' in list of tituli at end</p>
                    <p>[2] presens...extendatur originalli in parentheses.</p>
                    <p>[3] ed. benefiiciorum</p>
                    <p>[4] ed. icononimatuum</p>
                    <p>[5] Or quibus</p>
                    <p>[6] Missing text with note: Mancano nel manoscritto le costituzioni qui tralasciate.</p>
                    <p>[7] Or cuncti</p>
                </div>
            </div>
        </body>
    </text>
</root>
