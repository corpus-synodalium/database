<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Gubbio</title>
                <recordID>0266</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1303</origDate>
                <dateNotes/>
                <origPlace>Gubbio</origPlace>
                <diocese>Gubbio</diocese>
                <province>[Holy See]</province>
                <country>Italy</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 266</p>
                <p>Year: 1303</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: None</p>
                <p>Place: Gubbio</p>
                <p>Diocese: Gubbio</p>
                <p>Province: [Holy See]</p>
                <p>CountryModern: Italy</p>
                <p>Latitude: 43.35</p>
                <p>Longitude: 12.56667</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Cenci, Costituzioni, 311-347</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: Hard Copy Scan</p>
                <p>OCR: None</p>
                <p>Transcription: Reviewed </p>
                <p>GeneralNotes: first part [13 caps out of 120] of lengthy 1303 statutes are devoted to “Constitutiones contra usurarios” (this part also includes a reference to statutes on usurers issued by predecessors; these do not survive)</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>PARS I.</p>
                    <p>CONSTITUCIONES CONTRA USURARIOS</p>
                </div>
                <div>
                    <head>Capitulum A1</head>
                    <p>In nomine Christi amen. Insaciabilis et effrenata cupiditas lucri quod peruenit de usuris, aduersus diuinas leges et sanctorum Patruum canonica instituta, que usuras prohibent, nimie temeritatis audacia se extollens, corda multorum adeo inflammauit, ac quam plurimis relictis negotiis ex quibus possunt lucra licita prouenire incessanter inherent ad periculosa exercicia usurarum.</p>
                    <p>Nec contenti ex sorte usuram recipere ad fenus improbum se extendentes de usuris usuras exigunt et extorquent.</p>
                    <p>Propter quod eciam secundum leges humanas ipso iure efficiuntur infames.</p>
                    <p>Et quia usura committitur directe in contractu, feneratores in fraudem usurarum et ne possint per canones contra eos editas conueniri, aliis contractibus bonefidei infideliter abutuntur.</p>
                    <p>Ideoque nos, Franciscus diuina et Apostolice Sedis gracia Episcopus Eugubinus, cupientes animarum periculis quibus possumus obuiare remediis, saluis penis et remediis quas statuta canonica usurariis infligunt, sub interminacione anathemathis, presenti constitucione omnibus et singulis usurariis districte precipimus, quatenus sublato cuiuslibet difficultatis et excusacionis diffugio de cetero ab omni usurarum exacione desistant, et his a quibus per se uel alios usurarum nomine uel occasione aliquid extorxerant, uel eorum heredes, infra tres menses proxime futuros absque aliquo precedenti pacto, figmento, fraude uel simulacione, plenariam satisfaccionem exhibeant.</p>
                    <p>Et ipsi usurarii, illos quibus fatienda est restitucio, sine fraude et dolo faciant legitime euocari, certum eis locum et terminum assignando, ut ueniant de uxuris extortis ab eis per ipsos usurarios satisfaccionem congruam recepturi.</p>
                    <p>Quibus non comparentibus de nostra coscencia uel iterum ad id, quod dictum est euocentur, uel quod exactum est per usurariam prauitatem pauperibus erogetur.</p>
                </div>
                <div>
                    <head>Capitulum A2</head>
                    <p>Excepcionem coram iudice seculari de contractu usurario fieri faciat inhibitoriam per iudicem ecclesiasticum et probabit excepcionem per publicam uocem qui sit usurarius uel per tres uel quatuor testes singulares dummodo dignos.</p>
                    <p>Item cum causa usurarum non sit dubium ad forum ecclesiasticum pertinere, statuimus ut quicumque aliquis creditor suum habuerit debitorem, coram iudice seculari super certam pecunie bladi uel panni depositi uel cambii uel alterius rei mobilis quantitatem, et conuentus excipiat quod caucio que contra ipsum producitur est de duplo uel triplo, uel de maiori quantitate quam in ueritate sibi fuerit data, uel numerata seu eciam mensurata, et dicat aliquam certam partem quantitatis in istrumento caucionis fore appositam in fraudem usurarum ultra meram et ueram sortem prestato iuramento coram ipso iudice quod huiusmodi excepcionem in fraudem et in maliciam non proponit, iudex super hoc quod dicitur in fraudem usurarum esse appositum suam iurisdiccionem ex tunc nullatenus interponat, sed mox remittat partes ad curiam nostram.</p>
                    <p>Et excipiens suam excepcionem infra XX dies a tempore quo remissus fuerit computandos probare debeat coram nobis uel uicario nostro uel alio cui causam duxerimus delegandam.</p>
                    <p>Reseruata nobis potestate prorogandi et abreuiandi ipsum terminum prout secundum negotii qualitatem et quantitatem uidebitur expedire.</p>
                    <p>Et si excipiens saluis tamen sibi aliis legitimis probacionibus probauerit esse, uel fuisse publicam famam quod creditor sit usurarius et usuras consueuerit exercere, et probet per tres uel quatuor testes eciam singulares, alias tamen idoneos quod ipse creditor in fraudem usurarum receperit uel ab eisdem testibus uel ab aliis cauciones de duplo uel de maiori quantitate quam fuerit mera et uera sors, talis probacio habeatur pro uiolenta presumpcione.</p>
                    <p>Et caucio quam creditor induxit uel induxerit contra suum debitorem presumatur propter premissas probaciones esse de duplo uel de maiori quantitate quam creditor in ueritate sua numerauerit et dederit debitori; de qua quantitate stetur iuramento debitoris, dummodo illa quantitas non excedat in duplum quantitatem in instrumento caucionis expressam.</p>
                    <p>Et racione premisse presumpcionis debitor absoluatur ab illa quantitate quam proposuit esse appositam ultra meram et ueram sortem. Si uero debitor maliciose et scienter et contra conscienciam suam huiusmodi prestiterit iuramentum exprimendo minorem quantitatem quam illa que est in ueritate, ipso facto sentenciam excomunicacionis incurrat.</p>
                </div>
                <div>
                    <head>Capitulum A3</head>
                    <p>Si excipiatur contra petentem ex contractu descendente ab alio, quod indebite petatur, et sic tamquam ex usura, fiat, inhibitoria iudici seculari qui non procedat, et excepciones intra XX dies probabit, uel per publicam famam, uel per tres uel quatuor testes eciam singulares, uel stabitur iuramento ipsius, dummodo non excedat duplum, et ad hoc probandum exibebitur instrumentum et si notarius uoluerit ostendere uel dixerit nullum habere instrumentum presumatur contractus de duplo.</p>
                    <p>Item ut improbitati exercentium fenus improbum salubri antitodo [1] resistamus et usurarios possimus in sua anstucia comprehendere, statuimus, ut si creditor coram iudice seculari suum conuenerit debitorem, petens ab eo aliquam certam pecunie uel bladi, uel panni, uel alterius rei mobilis quantitatem quam sibi deberi probat per publicum instrumentum, et debitor excipiat que petitur est tota uel pro maiori parte indebita cum sit usuraria et de usuris prouenerit usuram; et quod dictum instrumentum ab alio seu ab aliis in fraudem usurarum confectis descenderit instrumentis prestito iuramento coram ipso iudice quod huiusmodi excepcionem in fraudem et per maliciam non proponit, iudex predictus, sine more dispendio, ad nostrum iudicium, partes remittens ex tunc intra ipsas partes pendente iudicio coram nobis de quantitate tantum quam excipiens in fraudem usurarum dicit fuisse appositam in instrumento caucionis predicte, suam iurisdiccionem nullatenus interponat, excipiens uero infra XX dies a tempore quo remissus fuerit numerandos suam excepcionem probare debeat coram nobis uel uicario nostro uel alia persona cui causam ipsam dixerimus committendam. Saluo quod dictus terminus possit arctari et prorogari prout nobis secundum equitatem uidebitur expedire et si excipiens saluis tamen sibi aliis probacionibus legitimis probauerit esse publicam famam quod creditor sit usurarius, et quod cauciones secundas de duplo recipere consueuerit, occasione sortis et usurarum prime caucionis, uel de maiori quantitate quam prime caucionis sors et usura fuerit.</p>
                    <p>Et insuper hoc probare poterit per tres uel quatuor testes eciam singulares, alias tamen idoneos, quod ipse creditor ab ipsis testibus uel eciam ab aliis huismodi recipere cauciones.</p>
                    <p>Et proterea debitor proprio firmauerit iuramento quod dicta pecunia quam creditor petit est de sorte et de usuris sortis prime caucionis, et quod de hiis in fraudem usurarum plura confecta sunt instrumenta, cogatur creditor sub debito prestiti iuramenti, omnia instrumenta caucionum quas habet aduersus predictum debitorem in iudicium exibere infra terminum competentem, cogantur eciam notarii quos scripsisse instrumenta predicta debitor asseuerauerit ut dicta instrumenta seu protocolla dictarum caucionum infra certum terminum debeant assignare et consideratis predictis probacionibus et instrumentis tales probaciones, indiccia seu argumenta reputentur pro uiolenta presumpcione.</p>
                    <p>Et caucio quam creditor induxit uel inducet contra suum debitorem ad probandam suam peticionem, presumatur propter huismodi probacionem descendisse de sorte et usuris sortis prime caucionis, et prima caucio presumatur fuisse de duplo siue de maiori quantitate quam fuerit mera et uera sors, dummodo illa quantitas non excedat in duplum quantitatem in istrumento caucionis expressam, de qua quantitate stetur iuramento debitoris, et racione premisse presumpcionis , absoluatur debitor ab illa quantitate quam de sorte et de usuris sortis prime caucionis proposuit descendisse.</p>
                    <p>Si uero creditor seu notarii se negauerint habere instrumenta predicta, uel si habuerunt et ea in iudicio coram nobis denegauerint exhibere, predictum instrumentum quod creditor inducet ad probandum suam peticionem, ipsum instrumentum presumatur saltem de duplo esse et debitor a medietate quantitatis expresse in ipso instrumento sentencialiter absoluatur. Et omnia alia instrumenta confecta inter predictos creditorem et debitorem usque ad tempus dicte summe et absolucionis que dictus creditor, se habere negauerit, uel in dicto iudicio exhibere intelligantur ex tunc processisse de instrumentis prime caucionis quod primo exibuit in iudicio memorato. Et super ipsis uel racione ipsorum deinceps nullatenus audiatur.</p>
                    <p>Addimus eciam quod premisse probaciones fieri per debitores ualeant tam in defendendo quam in agendo.</p>
                    <p>Et uolumus et sub excomunicacionis pena districte precipiendo mandamus quod potestas uel iudices uel quiuis officialis Curie Eugubine et ipse creditor nullum impedimentum ingerant, nullam chohercionem exerceant nullamque molestiam inferant prefato debitori super quantitate que in fraudem usurarum dicit esse appositam in instrumentis, donec causa proposite excepcionis extiterit terminata. Ipsos autem potestatem, iudicem seu officialem et ipsum eciam creditorem qui contra predictum mandatum nostrum presumpserint aliquid aptemptare, ex nunc, presenti constitucione, excomunicacionis uinculo innodamus.</p>
                    <p>Si uero prefatus debitor defecerit in probacione siue excepcione suo creditori in expensis legitimis condempnetur et remittantur ad priorem iudicem, qui cuncta cum sua iurisdicione utatur, prout iustum uidebitur et honestum.</p>
                </div>
                <div>
                    <head>Capitulum A4</head>
                    <p>Quod, stari debeat de pignore dato usurario iuramento debitoris.</p>
                    <p>Item statuimus quod si aliquis creditor de quo sit notorium uel saltem publica fama quod fenerator extiterit uel existat negauerit se habere pignus quod suus debitor asserit se ei dedisse et obbligasse pro aliqua pecunie uel alterius rei mobilis quantitate et postmodum probetur quod dictum pignus fuerit apud ipsum creditorem de quantitate usurarum quam debitor se soluisse proponit, eiusdem debitoris iuramento credatur et creditor recepta quantitate quam in ueritate pignus fuit obligatum, illud cum predictis usuris suo debitori sine aliqua difficultate restituat uel ipse usure computentur in mera et uera sorte pro qua in ueritate pignus extitit obligatum.</p>
                </div>
                <div>
                    <head>Capitulum A5</head>
                    <p>Probata publica uoce et fama uel per tres uel quatuor testes singulares in uno iudicio quod aliquis sit usurarius fidem faciat in omnibus aliis iuditiis.</p>
                    <p>Item statuimus quod si contra quemque semel per aliquem probatum fuerit publicam famam esse quod sit usurarius et usuras consueuerit exercere, et quod premissas consueuerit recipere cauciones prout superius est expressum, dicte probaciones sufficiant in aliis iuditiis aliis debitoribus, qui contra eumdem uoluerint agere uel excipere creditorem. Exceptis testibus predictis, qui in primo iudicio testificati sunt contra eum, et reseruatis eidem creditori contra dictas probaciones seu presumpciones legitimis excepcionibus sine replicacionibus.</p>
                    <p>Non super hiis que dicuntur simulate esse posite in istrumento contractus et in fraudem usurarum, sed super omnia que in ueritate sunt acta super uera solucione numeracione mensuracione et reali perfeccione contractus, et salua eiusdem creditoris excepcione quod causa usurarum inter ipsos creditorem et debitorem extiterit in iudicio uel concordia termi¬nata uel alio legitimo modo facta sine aliqua fraude dolo uel malo ingenio.</p>
                </div>
                <div>
                    <head>Capitulum A6</head>
                    <p>Statuitur dicto peritorum in arte quando deponitur quod aliqua socia bonum uel aliorum animalium sit usuraria.</p>
                    <p>Item statuimus quod si aliquis dederit alicui duos boues unum titulo uendicionis ad certum terminum pro ipso boue pretium recepturus, alium titulo societatis siue socite, et pro colaria dicti bouis ab eo cui dedit recipiat caucionem de danda sibi certa quantitate frumenti uel alterius rei et ille qui se obligauit dicat dictam colariam pro certa parte fuisse appositam in fraudem usurarum pro boue uendito, si aliter probari non poterit de comuni partium uoluntate, si fieri poterit alioquin per nos uel uicarium nostrum uel aliam personam cui causam duxerimus deputandam eligatur aliquis fidedignus qui in huiusmodi negociacione  se consueuerit exercere, et cogatur sub debito prestiti iuramenti  dicere et determinare que sit competens et iusta colaria pro uno boue dando cuius iuditium et determinacionem partes omnino seruare cogantur. Idem per omnia obseruetur si plures boues dati fuerint modo predicto et facta sic dicta determinacione et residua siue superflua colaria dictus debitor absoluatur. Si autem ipse debitor iam soluerit condempnetur et compellatur creditor ad restitucionem ipsius colarie et superflue secundum determinacionem e diffinicionem predictam.</p>
                </div>
                <div>
                    <head>Capitulum A7</head>
                    <p>Nullus notarius scribat instrumenta que credantur usuraria aliter tenebitur ipse satisfacere et erit excomunicatus.</p>
                    <p>Item statuimus quod nullus notarius de cetero scribat instrumenta que credit fieri in fraudem usurarum inter creditorem et debitorem maxime si publica fama est quod creditor sit usurarius et quod cauciones de duplo et de maiori quantitate quam fuerit uera et mera sors recipere consueuerit et notarius qui repertus fuerit bis uel ter talia instrumenta scripsisse de suis bonis debitori satisfacere teneatur si creditor ita inops fuerit quod satisfatiendi non habeat facultatem.</p>
                    <p>Et insuper notarium qui confecerit eadem uel similia instrumenta, scribendo eciam semel scienter, ex nunc prout ex tunc excomunicamus in scriptis et tamquam excomunicatus usque ad satisfaccionem condignam ab omnibus artius euitetur.</p>
                </div>
                <div>
                    <head>Capitulum A8</head>
                    <p>Si coram iudice seculari obponitur quod actor sit excomunicatus iudex debet remittere ad iudicem ecclesiasticum, et excipiens intra octo dies debet probare excepcionem et propterea remittatur ad priorem iudicem.</p>
                    <p>Item cum ciuilis iudex de causis spiritualibus non possit cognoscere eciam incidenter statuimus ut si reus conuentus coram seculari iudice, excepcionem maioris excomunicacionis opponit, uel actorem ab agendo repellat, iudex ex nunc supersedere debeat in negocio principali et super ipsa excepcione partes ad forum nostrum sine difficultate et dilacione remittere teneatur et excipiens a die quo remissus fuerit infra VIII dies dictam excepcionem probare debeat coram nobis apertissimis documentis qua probata iudex supersedeat in causa principali donec actor promeruerit legitime absolucionis benefitium obtinere. Si autem excipiens in probacione defecerit in expensis legitimis quas actor ob hoc diebus illis fecisse docuerit, premissa taxacione debita, per nos uel uicarium nostrum uel personam illam cui causam duxerimus delegandam condempnetur et remittatur ad priorem iudicem ut ex tunc in principali causa procedat prout iusticia suadebit.</p>
                    <p>Potestatem uero uel iudicem seu quemuis officialem qui dictam excepcionem admittere et supersedere in principali negocio con¬tempserit, donec decidatur causa premisse excepcionis, hac constitucione excomunicacionis sententie usque ad satisfaccionem condignam decernimus subiacere.</p>
                </div>
                <div>
                    <head>Capitulum A9</head>
                    <p>Item eadem per omnia ut supradictum est statuimus obseruari in omnibus et singulis caucionibus et contractibus in quibus usurarii credunt ius suum aliis personis collegiis uel locis que non consueuerunt exercere usuras, circa personas ipsas uel loca seu collegia que ab usurariis recipiunt huiusmodi cauciones.</p>
                </div>
                <div>
                    <head>Capitulum A10</head>
                    <p>Item statuimus quod omnes et singule supradicte nostre constituciones contra usurarios et alios quibus ius cesserint uel cesserunt et contra illas personas que, tam nomine suo, quam aliorum nomine promissiones uel cauciones aliquas receperant locum habeant, tam in preteritis presentibus quam futuris caucionibus causis et contractibus habitis et habendis inter usurarios et debitores ipsorum. Reseruata nobis plenaria auctoritate interpretandi declarandi, corrigendi addendi, minuendi in predictis omnibus et singulis predictorum et plenaria potestate.</p>
                    <p>Licet usurarum uoraginem que animos douorat et facultates exaurit Romani Pontifices et sacra concilia compescere cupientes multiplices constituciones canones et penas indetestacione usurarum usurariorum et receptatorum ipsorum dederint, quia tamen in obseruacione predictorum conciliorum, constitucionum et canonum se exhibent negligentes, Nos Franciscus, diuina et Apostolicis Sedis gracia Eugubinus Episcopus, qui licet immeriti assumpti sumus in partem sollicitudinis pastoralis offitii uolentes iuris execucionem supplere presenti constitucione statuimus ut omnia concilia canones et constituciones editas per Romanos Pontifices contra publicos usurarios et receptatores ipsorum, et predecessorum nostrorum constituciones tam per religiosos exemptos quam per clericos seculares in nostra ciuitate et diocesi Eugubina inuiolabiliter obseruentur.</p>
                </div>
                <div>
                    <head>Capitulum A11</head>
                    <p>Quod nullus audeat aliquem usurarium absoluere nisi prius in presencia uicarii seu notarii dictus usurarius proponerit caucionem.</p>
                    <p>Addentes ut nullus prelatus religiosus seu secularis, exemptus et non exemptus nec alii religiosi seu seculares clerici exempti uel non exempti in ciuitate Eugubi, et ipsius diocesis aliquem usurarium absoluere debeat nisi prius in presencia nostri uicarii seu notarii, si uero copia nostri uicarii seu notarii haberi non possit tantummodo proprii sacerdotis per sacramentum manifestauerit omnes et singulos a quibus usuras extorserit fideliter sicut nouit, et omnes contractus usurarios siue libros credenciarum uel caucionum suarum quos habet in scriptis exhibuerit et nostre tradiderit potestati et caucionem prestauerit de usuris restituendis secundum formam statutam in concilio Lugdunensi, et satisfacere statim inceperit ad mandatum nostrum, facta publica denuncciacione per ciuitatem ut si quis dedit usuras ueniat et recipiat.</p>
                    <p>Pro residuis autem usuris, quarum non recordatur in speciali uel generali, det ipse uel heredes sui pignora manualia et hoc omnino si haberi possunt prout de nostra processerit uoluntate.</p>
                    <p>Si autem pignora haberi non possunt, accipiatur obligacio in possessionibus ad arbitrium nostrum, tali quidem condicione ut sine omnium contradiccione statim, si necesse fuerit, uel quando nobis uidebitur, pro restituendis usuris uendi possint.</p>
                    <p>Et preter hec autem accipiantur fideiussorie cauciones.</p>
                    <p>Omnibus qui iusta formam superius positam satisfacere noluerint, dummodo possint, negentur sacramenta ecclesie et careant Ecclesiastica sepoltura.</p>
                    <p>Si autem secus attentatum fuerit per aliquem ipsorum prelatorum Religiosorum secularium exemptorum et non exemptorum ciuitatis et diocesis nostre, in absoluendo tales publicos usurarios seu in recipiendo aliquem eorum ad ecclesiasticam sepulturam contra formam iuris et presentis constitucionis, scienter eum suspendimus presenti constitucione ab exercitacione officii, quamdiu per nos fuerint restituti, cuiuscumque dignitatis seu status existant.</p>
                </div>
                <div>
                    <head>Capitulum A12</head>
                    <p>Omnes constituciones contra usurarios edite habeant locum tam in agendo quam in excipiendo.</p>
                    <p>Et predicte constituciones omnes et singule super usuris et usurariis et contra usurarios edite, locum habent et obtineant et intelligantur tam in agendo quam in excipiendo et in causis usurariis  motis et mouendis coram nobis et nostris predecessoribus et nostro et uicariis eorumdem.</p>
                    <p>PARS II.</p>
                    <p>CONSTITUCIONES ECCLESIASTICE</p>
                    <p>PREMIUM</p>
                    <p>In nomine domini amen. Quia omnium natura hominum prona est ad dissentiendum, et ipsa natura cotidie nouitates nititur in uenire potius ad malum quam ad bonum, et ideo nouis morbis, noua conuenit antitoda preparari et uaria experimenta morborum uario cogunt presidentes remedia inuenire prout iura tam canonica quam civilia expresse testantur.</p>
                    <p>Nos Franciscus Dei et Apostolice Sedis gracia Episcopus Eugubinus, licet immeriti, in quantum nobis ex alto permittitur constituciones quasdam infrascriptas intendimus edere et condere quibus clerici nobis subiectis bene agentes instruantur et informentur ad bonum; male autem agentes teneantur pena et retrahantur a malo. Quare quos Dei timor a malo non reuocat saltem eos coherceat seueritas discipline et per ipsas constituciones et ipsarum penas appetitus noxius sub iuris regula limitetur.</p>
                    <p>Et ipsi clerici honeste uiuant alios non ledant, nec molestiam inferant aliis nec rapiant aliena.</p>
                </div>
                <div>
                    <head>Capitulum B14</head>
                    <p>Qualiter sacerdos debeat se habere circa sacramenta altaris et maxime circa missarum solempnia celebranda.</p>
                    <p>In primis quidem. Nos Franciscus, Dei et Apostolice Sedis gracia Episcopus Eugubinus, uolumus, statuimus et mandamus quod sacramenta altaris cum reuerencia debita et omni deuocione tractentur. Nullus ergo Sacerdos missam audeat celebrare si cognouerit se esse in peccato mortali. Omnis reuerencia et deuocio a Sacerdotibus in missa seruetur. Et maxime circa secreta Sacerdotes attempti sint et diligentes, tam in uerbis exprimendis quam in crucibus faciendis.</p>
                </div>
                <div>
                    <head>Capitulum B15</head>
                    <p>Quod nullus presbiter celebret bis in die.</p>
                    <p>Item quod nullus cantet missam bis in die preterquam in natiuitate Domini, nisi urgente necessitate, et tunc non purificet quando oportebit iterum celebrare.</p>
                </div>
                <div>
                    <head>Capitulum B15b</head>
                    <p>Quod omissis horis canonicis presbiter celebrare non presumat.</p>
                    <p>Item quod nullus missam cantet uel celebret nisi prius dixerit matutinum et primam.</p>
                </div>
                <div>
                    <head>Capitulum B16</head>
                    <p>Quod presentibus excomunicatis uel interdictis seu in loco interdicto presbiter non audeat celebrare scienter.</p>
                    <p>Item quod nullus celebret missam presentibus interdictis uel excomunicatis scienter, seu in loco interdicto.</p>
                    <p>Quod si secus fecerit celebrando in loco interdicto, noscat se esse suspensum, et cum ipso dispensari non possit nisi per Sedem Apostolicam.</p>
                </div>
                <div>
                    <head>Capitulum B17</head>
                    <p>Quod nullus super altari uiatico celebret nisi fuerit consecratus.</p>
                    <p>Item quod nullus celebret missam in altari uiatico nisi fuerit consecratum et sit unus lapis integer ita magnus ut super eum stare possit simul calix et hostia.</p>
                </div>
                <div>
                    <head>Capitulum B18</head>
                    <p>Quod palle altaris uestimenta sacerdotalia et uasa, et alia utensilia ad diuinum cultum deputata munda integra et in honesto loco conseruentur et teneantur.</p>
                    <p>Palle altaris et omnia uestimenta sacerdotalia sint munda et integra et benedicta.</p>
                    <p>Corporalia autem precipue, sint mundissima et duplicia et non celebretur missa sine duabus tobaliis quarum ad minus superior sit benedicta.</p>
                    <p>Ampulle uini et aque sint uitree uel de stangno et seruentur semper munde et integre et reponantur semper in loco ad hoc specialiter deputato, et mundo una cum pisside in qua seruantur hostie non consecrate. Et ipsa pissis similiter sit munda et integra.</p>
                </div>
                <div>
                    <head>Capitulum B19</head>
                    <p>Qualiter debeant esse hostie et uinum ad sacramentum altaris confitiendum.</p>
                    <p>Hostie fiant de farina mundissima cum forma rotunda et circulo integro, aliter ad consecrandum nullatenus assumantur.</p>
                    <p>Item quod nullus conficiat de uino commisto uel corrupto uel aceto.</p>
                </div>
                <div>
                    <head>Capitulum B20</head>
                    <p>De pena clericorum non gestantium habitum clericalem.</p>
                    <p>Item precipimus omnibus sacerdotibus et clericis nostre diocesis quod sint in habitu clericali secundum quod status sue regule seu persone deposcit.</p>
                    <p>Alioquin temere fatientes dummodo sint clerici seculares nobis et nostre curie pro pena et banno X libras Rauennates uel Anconitanas persoluere teneantur. Regulares autem penam incurrant a canone institutam.</p>
                </div>
                <div>
                    <head>Capitulum B21</head>
                    <p>Quod ad consacrandum habeantur calices mundi et bene formati.</p>
                    <p>Item quod habeantur calices bene formati integri et mundi in omni ecclesia. Alias in eis nullatenus celebretur.</p>
                </div>
                <div>
                    <head>Capitulum B22</head>
                    <p>Quod plebanales ecclesie calicem habeant de argento.</p>
                    <p>Item uolumus et mandamus quod omnes ecclesie plebanales</p>
                    <p>habeant calicem de argento et que non habent quam citius possint procurent habere. Hoc idem dicimus et mandamus aliis ecclesiis que possunt habere.</p>
                </div>
                <div>
                    <head>Capitulum B23</head>
                    <p>De custodia Eucaristie olei sancti et aliorum sacrorum.</p>
                    <p>Item quod corpus domini honorifice custodiatur in pisside munda et decenti et una cum oleo sancto sub claui diligenter reponatur in aliquo loco infra ecclesiam post altare, uel super seu alio loco condecenti specialiter ad hoc constituto et deputato. Et hoc maxime ne ad ueneficia fatienda possint auferri. Si autem propter incuriam uel negligenciam sacerdotis cui custodia eucharistie est commissa aliquid mali acciderit, si publicum fuerit delictum, tribus mensibus ab officio nouerit se suspensum.</p>
                    <p>Item quod corpus domini cum calice uel tabernaculo coopertum pulcro uelamine, sacerdos indutus cotta uel stola, ambabus manibus ante pectus ferat ad infirmum et referat cum uenerancia maxima, semper ministro precedente campanellam pulsando et cum lumine in lanterna</p>
                </div>
                <div>
                    <head>Capitulum B24</head>
                    <p>Quod imagines sanctorum integre habeantur et in locis debitis honorifice collocentur.</p>
                    <p>Item quod imagines sanctorum et maxime crux saluatoris nostri.</p>
                    <p>Iesu Christi publice et integre habeantur et in ecclesiis honorifice in locis debitis collocentur, et frequenter tegantur et uelamina que super eas uel circa eas sunt, decencia sint et semper munda.</p>
                </div>
                <div>
                    <head>Capitulum B25</head>
                    <p>Quod missa omni die in parochiali ecclesia celebretur.</p>
                    <p>Item statuimus et ordinamus quod in omni parochiali ecclesia omni die missa celebretur, nisi ex legitima causa cessent.</p>
                </div>
                <div>
                    <head>Capitulum B26</head>
                    <p>De clericis curatis ad sacros ordine promouendos.</p>
                    <p>Ad hec precipimus statuendo et ordinando ut qui curam</p>
                    <p>animarum habent ad sacros ordines promoueantur et ad sacerdotium item quod in prima ordinacione, que fiet, ordinentur qui ordinandi sunt.</p>
                    <p>Alias beneficio et honore priuentur nisi de licencia remanserint speciali.</p>
                </div>
                <div>
                    <head>Capitulum B27</head>
                    <p>Quando promouendi clerici, ut examinentur se debeant presentari.</p>
                    <p>Item ut cum ordines dari debeant, qui promouendi sunt quarta feria se presentent examinandi, aliter non ordinentur.</p>
                    <p>Promouendi autem ad sacros ordines maxime, prius omnia sua peccata confiteri procurent.</p>
                </div>
                <div>
                    <head>Capitulum B28</head>
                    <p>Quod nullus non ordinetur qui non sciat bene legere et cantare.</p>
                    <p>Denuncciamus autem omnibus ordinandis quod nullus a nobis ordinetur nisi ad minus bene sciat legere et cantare.</p>
                </div>
                <div>
                    <head>Capitulum B29</head>
                    <p>Quod illegittimi nati et carentes beneficio nisi forte ad sui patrimonii, titulum nullatenus ordinentur.</p>
                    <p>Item precipimus quod nulli clerici seculares ad ordines presententur nisi habeant ecclesiasticum benefitium et sint in etate legitima et legitimo matrimonio nati et honeste conuersacionis et uite, uel nisi quis uelit de consensu patris si habet, ad titulum sui patrimonii ordinari.</p>
                    <p>Omnes illos qui non sunt nati de legitimo matrimonio curam animarum habere sine dispensacione penitus prohibemus.</p>
                </div>
                <div>
                    <head>Capitulum B30</head>
                    <p>De libris necessariis et conseruacionem ipsorum.</p>
                    <p>Item uolumus et mandamus quod in ecclesiis libri necessarii et apti ad legendum et cantandum habeantur et qui non habent habere procurent.</p>
                    <p>Item libri dissoluti et incompositi legentur et reparentur et corrigantur et maxime missalia et semper in aliquo loco decenti omnes libri reponantur.</p>
                </div>
                <div>
                    <head>Capitulum B31</head>
                    <p>Quod ecclesie munde conseruentur quibuslibet suppelletilibus uero remotis omnino.</p>
                    <p>Item statuimus et ordinamus quod ecclesie munde seruentur et circa altare maxime et sint ibique diuisio et obstaculum inter spatium chori et aliam partem Ecclesie.</p>
                    <p>Et propter quod precipimus quod ab omnibus ecclesiis remoueantur et eiciantur arcilia et quecumque alia repositoria grani uel cuiuscumque bladii siue legumina et uegetes uini et quecumque alia superlectilia et hoc fiat ubicumque usque ad dominicam passionis domini proxime futuram. Alioquin ex tunc interdicte remaneant ecclesie donec ab huiusmodi expediantur nisi nobis necessariam causam aliqui assignauerint.</p>
                    <p>Et contrarium fatientes nobis pro pena et banno soluat pro uice qualibet centum solidos rauennates.</p>
                </div>
                <div>
                    <head>Capitulum B32</head>
                    <p>De pena clericorum qui absque licencia a suis ecclesiis ultra triduum se absentant.</p>
                    <p>Item quod nullus clericus nobis subiectus cuiuscumque ordinis religionis seu status existat, extra suam Ecclesiam seu benefitium de cuius fructibus et redditibus uiuit residenciam continuam faciat ultra tres dies coniuntim, sine nostra licencia speciali, nisi fuerit in itinere uel pro ipsa Ecclesia seu beneficio tractus ad litem, uel aliqua infirmitate grauatus pro qua oporteret ipsum habere recursum ad medicum, uel alia iusta causa subesset quam nobis et nostre curie relinquimus discernendam.</p>
                    <p>Contra fatientes uero nobis et curie nostre soluat pro uice qualibet centum solidos rauennates.</p>
                </div>
                <div>
                    <head>Capitulum B33</head>
                    <p>Quod quis non possit plura beneficia absque dispensacione canonica obtinere.</p>
                    <p>Item quod qui benefitium duplex habet sit uno contentus, nisi cum eo fuerit dispensatum.</p>
                    <p>Quam dispensacionem infra X dies nobis precipimus exhiberi.</p>
                    <p>Alioquin ipso iure uno ex benefitiis sit priuatus.</p>
                </div>
                <div>
                    <head>Capitulum B34</head>
                    <p>Quod beneficiati et constituti in sacris, canonicis horis intersint.</p>
                    <p>Item quod prebendati seu beneficiati et constituti in sacris ordinibus intersint semper nocturnis offitiis et diurnis cum in benefitiis et prebendis residenciam fatiunt nec recedant ab officio donec compleatur, nisi ex iusta causa.</p>
                    <p>Et ad hoc negligentes et inhobedientes inibemus coarctari.</p>
                    <p>In minoribus autem constituti qui benefitium habent ecclesiasticum saltem publicis intersint offitiis.</p>
                    <p>Minister qui seruit in missa semper et ubique sit cocta indutus dum ministrat in missa.</p>
                </div>
                <div>
                    <head>Capitulum B35</head>
                    <p>Quod sacerdos in missa sibi non faciat a suo spurio ministrari.</p>
                    <p>Item quod nullus sacerdos cum celebrat, permittat sibi in missa a suo spurio ministrari nec ipsum secum teneat quocumque modo.</p>
                </div>
                <div>
                    <head>Capitulum B36</head>
                    <p>In quo habitu clerici conuentualium clericorum diuinis debeant offitiis interesse.</p>
                    <p>Item quod in omnibus conuentualibus Ecclesiis clerici ad offitium diuinum uadant cum capis clausis uel habitu eorundem uel coctis maxime in missis et uesperis.</p>
                </div>
                <div>
                    <head>Capitulum B37</head>
                    <p>Quod clerici excomunicati publice uel suspensi beneficiis manualibus careant.</p>
                    <p>Item statuimus et ordinamus quod nullus prelatus uel clericus suspensus uel excomunicatus possit petere uel habere debeat beneficia manualia dum fuerit suspensus uel excomunicatus publice.</p>
                    <p>Sed ommni officio uel honore quod in tali tempore occurrerit sit ipso iure priuatus.</p>
                </div>
                <div>
                    <head>Capitulum B38</head>
                    <p>Quod non existentes in clericali habitu ad canendum cum clericis in choro nullatenus admittantur.</p>
                    <p>Item quod in festis Ecclesiarum et maxime in missis et uesperis, nulli ad cantandum admittantur in choro qui non ferunt tonsuram et habitum clericalem.</p>
                    <p>Item quod in Ecclesiis iudicia secularia nullatenus exerceri permittant.</p>
                </div>
                <div>
                    <head>Capitulum B39</head>
                    <p>Quod sacerdos uisum habens debilitatum non celebret.</p>
                    <p>Item quod nullus sacerdos qui siue per senectutem siue propter aliquam infirmitatem ita uisum habeat debilitatum ut sine periculo missam celebrare non possit de cetero celebrare presumat.</p>
                </div>
                <div>
                    <head>Capitulum B40</head>
                    <p>Quod clerici ad hoc apti studio litterarum insistant.</p>
                    <p>Item uolumus et monemus ut clerici qui sunt apti ad studium, studeant in grammatica et aliis facultatibus maxime in teologia dummodo sibi suppetant facultates.</p>
                </div>
                <div>
                    <head>Capitulum B41</head>
                    <p>De admonicione fatienda per sacerdotem populo, quod ecclesiastica recipiat sacramenta.</p>
                    <p>Item statuimus et ordinamus uolumus et mandamus quod sacerdotes atente solicitent populum suum ut ad ecclesiam frequenter accedant ad audiendum diuina, et denuntient eis quod omnes per sepe debeant confiteri ad minus semel in anno, et comunicari in paschate domini.</p>
                </div>
                <div>
                    <head>Capitulum B42</head>
                    <p>De pena eorum qui non confessi fuerint et non perceperunt eucharistie sacramentum.</p>
                    <p>Si quis autem semel in anno ad minus non fuerit confessus nec comunicatus nisi forte propter aliquam causam specialem, sacerdos ei ingressum.</p>
                    <p>Ecclesie cum aliis fidelibus inhibeat et excludatur ab ecclesia, et si moriatur, careat Ecclesiastica sepultura, nomina quorum singulis annis post pasca domini intra duos menses nobis nunciare teneantur.</p>
                </div>
                <div>
                    <head>Capitulum B43</head>
                    <p>De diligencia sacerdotum circa confessiones audiendas.</p>
                    <p>Item admonemus omnes sacerdotes quod sint diligentes et caueant sibi in confessionibus audiendis et penitentiis iniungendis.</p>
                    <p>Nam si quod minus uel ab ipsis consultum fuerit requiretur ab eis, unde qui se sciuerint insufitientes, consulant alios qui sciunt discernere inter lepram et lepram, nec erubescant petere consilium ubi pendat periculum animarum.</p>
                </div>
                <div>
                    <head>Capitulum B44</head>
                    <p>Quod suspectos de heresi prelato ecclesiarum debeant nunciari.</p>
                    <p>Precipimus prelatis ecclesiarum et ceteris sacerdotibus quod singuli nobis nuntient in scriptis omnes quos sciunt uel suspicantur uel uerisimiliter in parochiis suis hereticos, seu credentes eorum, uel quoscumque suspectos de heresi, siue clericos siue laicos cuiuscumque condicionis ordinis aut sexus.</p>
                </div>
                <div>
                    <head>Capitulum B45</head>
                    <p>Quod nullus parochianum alterius ad confessionem recipiat.</p>
                    <p>Nullus sacerdos alienum parochianum in confessione audiat uel absoluat sine Episcopi licencia uel proprii sacerdotis, nisi sint peregrini uel transeuntes aut mortis periculum immineret. Contrafatientes uero pro qualibet uice penam centum solidos incurrant.</p>
                </div>
                <div>
                    <head>Capitulum B46</head>
                    <p>Quod ubi fieri potest rei restitucio aliene, misse uel elemosine aliene, minime iniungantur; sed ubi incertum est male ablatum, diocesis episcopo arbitrio reseruetur.</p>
                    <p>In furto rapina usura uel quacumque occupacione uel retencione rei aliene in omni dampno illato prosimis iniungatur et precipiatur quod fiat restitucio.</p>
                    <p>Non iniungatur de predictis missas cantandas siue eciam alias elemosinas fatiendas ubi inueniri possit persona cui fieri debeat restitucio rei sue. Si autem inueniri non potest secundum arbitrium Episcopi est restitucio fatienda.</p>
                </div>
                <div>
                    <head>Capitulum B47</head>
                    <p>Quod usurarii adulteri et alii infrascripti publici scelerati ac notarii et testimonii scienter usurariis suum prebentes offitium ipso iure sint excomunicacionis mucrone percussi.</p>
                    <p>Item statuendo monemus omnes singulariter et singulos publicos usurarios et usurarias, publicos adulteros et adulteras, publicos incestuosos et incestuosas, publicos ueneficos et ueneficas, publicos sacrilegos et illicita matrimonia contrahentes, et eciam publicos sodomitas, et simoniacos in ordine et benefitiis, et notarios scienter condentes usuraria instrumenta, et testimonii scienter ad predicta eorum testimonium et presenciam prebentes, et omnes et singulas personas dictis usurariis ad exercendum usuras prebentes adiutorium et fauorem, quatenus intra X dies a talibus sceleribus desistere debeant, quod si non fecerint, ex nunc prout ex tunc, eos et eorum quemlibet excomunicacionis sentencia inodamus.</p>
                </div>
                <div>
                    <head>Capitulum B48</head>
                    <p>Le pena aduocatorum scienter assumentes falsas causas.</p>
                    <p>Item statuendo monemus omnes et singulos aduocatos assumentes falsas causas scienter et falsos testes et eos inducentes ad falsitatis testimonium perhibendum et falsarios literarum nostrarum et Sigilli ac eciam literarum et sigillorum prelatorum nostre diocesis quatenus a talis sceleribus desistere debeant.</p>
                    <p>Contrafatientes uero, ex nunc prout ex tunc, eos et eorum quemlibet excomunicacionis sententie uinculo innodamus.</p>
                </div>
                <div>
                    <head>Capitulum B49</head>
                    <p>in quibus casibus sacerdotes remittere debeant suos parochianos ad episcopum uel eius uicarium.</p>
                    <p>Item admonemus omnes et singulos sacerdotes quod ad nos et nostrum uicarium penitenciarium remittant omnes et singulos qui commiserint peccata grauioria ut sunt hereses, homicidia, sacrilegia, periuria, falsa testimonia, defloraciones uirginum, incestus, incendia, ueneficia, maxime dc corpore Christi, siue de crismate uel de oleo sancto, sortilegia, uota fracta, que facta fuerunt cum deliberacione, et illos quorum pueri sine baptismate decesserunt, oppressiones puerorum, et eos qui blasphemauerunt Deum et sanctos, et illos qui peccatum contra natura committunt.</p>
                </div>
                <div>
                    <head>Capitulum B50</head>
                    <p>Quod illi qui in precipuis festis et diebus dominicis ad ecclesiam recusant accedere episcopo nuntientur.</p>
                    <p>Item quod notent et danuntient nobis infrascriptis nomina illorum qui contempnunt uenire ad Ecclesiam in diebus dominicis et festiuis precipuis.</p>
                </div>
                <div>
                    <head>Capitulum B51</head>
                    <p>Quod sacerdos suos parochianos instruat in hiis que ad salutem animarum pertinent.</p>
                    <p>Item quod curent qualiter per se uel per alios parochianos in his que pertinent ad salutem animarum instruant per tempora debita.</p>
                    <p>Curent eciam insuper diligenter instruere populum ut sciant eciam pueri dominicam oracionem et salutacionem beate uirginis.</p>
                </div>
                <div>
                    <head>Capitulum B52</head>
                    <p>De obseruacione ieiuniorum.</p>
                    <p>Item quod seruent, qui possunt, ieiunia ab Ecclesia constituta, uidelicet quadragesimam, quatuor tempora et uigiliarum.</p>
                    <p>Alioquin in uisitacione nostra punire curabimus negligentes.</p>
                </div>
                <div>
                    <head>Capitulum B53</head>
                    <p>De quibusdam instruccionibus et preceptis fiendis a sacerdotibus parochianis suis.</p>
                    <p>Item instruant sacerdotes parochianos suos quod certa pecunia taxata est a iure blasphemis que pertinens ad solum Episcopatum.</p>
                    <p>Mandamus ut inter cetera que denuncciantur populo sacerdotes doceant et precipiant ut nulla persona alii iungatur per matrimonium nisi prius fuerit facta proclamacio publice in Ecclesia per sacerdotem, ut si quod impedimentum fuerit, propter quod non debeat illud matrimonium fieri, nunctietur et ad episcopum trasmittatur.</p>
                </div>
                <div>
                    <head>Capitulum B54</head>
                    <p>Quod scientes parochialem ecclesiam a suo rectore derelictam episcopo debeant nunciare.</p>
                    <p>Iniungimus autem ut qui sciunt aliquas ecclesias habentes curam animarum a suis sacerdotibus nobis, quamcitius possint, denunctient, ut eis possimus in sacerdotibus prouidere uel aliis uicinis curam animarum committere.</p>
                </div>
                <div>
                    <head>Capitulum B55</head>
                    <p>Quod conditoribus iniquorum statutorum et ceteris in constitucione contemptis, sacramentali confessio in uita et in morte, donec dapnum passis satisfaciant, denegetur.</p>
                    <p>Item statuimus et ordinamus quod nullius statutarii qui interfuit iniquis statutis fatiendis, nullius qui scienter tulerit iniustam sentenciam, nullius aduocati qui decenter defenderit malam causam, nullius falsi testis et nullius notarii qui predictis statutis condendis uel sententiis iniquis scribendis offitium suum prestiterit, uel quoscumque alios iniquos et damnatos contractus sciens uel credens probabiliter scripserit, confessio siue in uita siue in morte a quocumque sacerdote recipiatur, uel absoluatur, nisi prius de omnibus dampnis contigentibus uel illatis ecclesiis occasione huismodi satisfecerint pro posse suo secundum nostrum consilium et mandatum.</p>
                </div>
                <div>
                    <head>Capitulum B56</head>
                    <p>De sepultura deneganda illis de quorum confessione, absolucione uel uita non constat.</p>
                    <p>Item statuimus et ordinamus et precipimus et mandamus, quod nulli concedatur Ecclesiastica sepultura nisi prius de confessione et absolucione uel uita eius certum testimonium habeatur, maxime socerdotis uel nisi moriens subito signa penitentie habuisse perhibetur.</p>
                </div>
                <div>
                    <head>Capitulum B57</head>
                    <p>De obseruancia regularium et monachorum.</p>
                    <p>Precipimus omnibus et singulis monachis et quibuscumque religiosis ut seruent regulas suas et obseruancias regulares.</p>
                    <p>In tonsura, corona et habitu, uictu et aliis que regula sua mandat. Omnes iaceant simul in dormitorio uno, preter infirmos, qui in infermeria locentur. Et idem de refectorio obseruetur. Omnes induantur de uno uestiario et sine proprio uiuant, accipientes omnia necessaria de manu communis procuratoris.</p>
                    <p>Prebendas autem uel beneficia specialia aliquos monachos habere penitus prohibemus saluis obediencialiis qui secundum antiquam consuetudinem per abbates et collegia poni solent.</p>
                </div>
                <div>
                    <head>Capitulum B58</head>
                    <p>De prohibicione carnium.</p>
                    <p>Omnibus professis regule beati Benedicti prohibemus omnino usum carnium nisi exigente infirmitate sicut in eorum regula continetur.</p>
                </div>
                <div>
                    <head>Capitulum B59</head>
                    <p>De prohibicione, habitus monacalis non profexis regulam monacalem.</p>
                    <p>Item prohibemus ne aliquibus detur habitus monachalis qui non sint professi regulam monachorum.</p>
                    <p>Quod si aliquibus talis habitus est concessus uel profiteantur, uel eis habitus auferatur.</p>
                </div>
                <div>
                    <head>Capitulum B60</head>
                    <p>Quod in Ecclesiis conuentualibus firmetur claustrum cum portis et clauibus.</p>
                    <p>Item precipimus quod in ecclesiis conuentualibus claustrum firmetur cum portis et clauibus, claudantur quolibet sero porte, hora competenti.</p>
                    <p>Claues teneantur et conseruentur ab aliquo de congregacione honesto et Deum timente, cui prelatus commiserit, nec aperiantur de nocte nisi ex causa necessaria imminente.</p>
                    <p>Nullus professus regulam beati Benedicti utatur lineis uestibus uel duplellis exceptis sarabolis siue brachis.</p>
                </div>
                <div>
                    <head>Capitulum B61</head>
                    <p>Quod abbates in non subiectis sibi ecclesiis quemquam instituere non presumat.</p>
                    <p>Precipimus abbatibus et monachis quod nullum clericum ponant in ecclesiis suis que ad eos non pertinent pleno iure. Nec eciam clericum positum nobis inconsultis audeant remouere.</p>
                </div>
                <div>
                    <head>Capitulum B62</head>
                    <p>De rebus immobilibus ecclesiasticis non alienandis.</p>
                    <p>Prohibemus districte ut nulli monasterio uel quibuscumque ecclesiis Ecclesiasticisque personis liceat alienare rem immobilem, uel rusticum mancipium siue hominem quemcumque ad eam pertinentem neque specialis ipotece titulo obligare nec aliquem contractum huismodi facere nisi requisito consensu Episcopi et obtento.</p>
                    <p>Alioquin alienaciones huiusmodi decernimus non ualere. Alienantes nostro arbitrio puniendos exceptis casibus a iure permissis.</p>
                </div>
                <div>
                    <head>Capitulum B63</head>
                    <p>De inuentario rerum ecclesiasticarum fatiendo.</p>
                    <p>Item precipimus prelatis Ecclesiarum quod faciant inuentaria de omnibus rebus Ecclesiarum suarum ut Ecclesiarum res occultari non ualeant uel perire.</p>
                    <p>Qui autem res aliquas omiserit et in inuentario conscribi non fecerit per maliciam seu negligenciam uel per fraudem nostro arbitrio punietur.</p>
                    <p>Ad quod inuentarium conponendum tempus trium mensium omnibus duximus prefigendum. In ipso autem inuentario ponantur tam res, quam Ecclesie possident, quam ille que ab aliis possidentur, et quale ius possessores habere dicuntur.</p>
                </div>
                <div>
                    <head>Capitulum B64</head>
                    <p>De pena intrusi.</p>
                    <p>Prohibemus quemlibet clericum uel laicum intrusum uel istitutum per alium quam per Episcopum in ecclesiis ad collacionem Episcopi pertinentibus, de prouentibus Ecclesie nullam capere porcionem, cum talis indignus sit in ecclesia sic adepte fructum consequi uel honorem.</p>
                    <p>Qui autem dampnato et sacrilego ausu de prouentibus Ecclesie aliquid accipere presumpserit, cum taliter est intrusus sciat se excomunicacioni subiectum.</p>
                    <p>Et qui in hiis prestat auctoritatem seueritate ecclesiastica percellendum. Auctoritate Sedis Apostolice semper salua.</p>
                </div>
                <div>
                    <head>Capitulum B65</head>
                    <p>De pena electi sine confirmacione ministrantis.</p>
                    <p>Item statuimus et ordinamus quod quicumque electus ad aliquam ecclesiam uel dignitatem, sine nostra confirmacione admignistrare per quamcumque uiam uel modum presumpserit, ipso iure, ab ipsa dignitate uel ecclesia sit exclusus.</p>
                </div>
                <div>
                    <head>Capitulum B66</head>
                    <p>De pena producentium falsos testes, et iudicum et notarii suum patrocinium prebentium.</p>
                    <p>Ut non periclitetur iusticia et cause pauperum et innocentium non pereant, excomunicamus in scriptis omnes Iudices qui admitti fatiunt falsos testes scienter.</p>
                    <p>Item omnes aduocatos qui scienter introducunt uel instruunt eos, uel partem introducere docent, et notarios qui deposiciones eorum et dicta scienter conscribant.</p>
                    <p>Similiter et partes que introducunt ipos falsos testes.</p>
                </div>
                <div>
                    <head>Capitulum B67</head>
                    <p>De pena inuasorum et occupatorum rerum episcopatus et iurium nostre uel aliarum ecclesiarum et piorum locorum.</p>
                    <p>Excomunicamus in scriptis omnes qui uiolenter inuadunt occupant seu retinent, uel inuasa seu eciam occupata retinent terras, uineas, domos, rogita et protocolla seu eciam instrumenta seu alias res mobiles uel immobiles Episcopatus Eugubini, seu eciam Ecclesie Eugubine uel alicuius ecclesiarum uel hospitalium et omnes et singulas personas que exforciant aliquo modo dictum Episcopatum uel Ecclesiam Eugubinam seu aliam Ecclesiam seu Hospitale ciuitatis et Eugubine diocesis in annuis prouentibus uel oblacionibus eorundem, si infra XV dies a publicacione constitucionis presentis nobis non resignabit predicta.</p>
                </div>
                <div>
                    <head>Capitulum B68</head>
                    <p>De pena inducentium aliquem ad fraudandum in suo testamento episcopum canonica porcione.</p>
                    <p>Item statuimus et ordinamus quod nullus clericus seu laicus siue religiosus seu eciam secularis cuiuscumque condicionis seu status existat inducere debeat uel actentet inducere aliquem testantem, seu testari uolentem, ut fraudem aliquam in testamento committat, ut nos et episcopatus Eugubii et parochialis Ecclesia fraudetur, quarta uel alia quacumque canonica porcione, uel aliud quodcumque ius ecclesiarum ledatur, uel legata pauperum in aliquo minuantur.</p>
                    <p>Nec ipse testator maliciose et fraudulenter aliquid disponat in suo testamento uel eciam obmittendo non facere testamentum, in fraudem Episcopatus et parochialis Ecclesie Contrafatientem autem excomunicacionis sentenciam, quam ex nunc in hiis scriptis ferimus contra eum incurrere uolumus ipso facto.</p>
                    <p>Nec recipiantur omnes et singuli huiusmodi ad penitenciam nisi prius satisfecerint iusta posse et cum licencia Episcopi, nec in pasca communicentur.</p>
                    <p>Et nisi peniteant in morte careant Ecclesiastica sepultura, et omni anno in die natalis domini excomunicati publice nunctientun</p>
                </div>
                <div>
                    <head>Capitulum B69</head>
                    <p>Quod nullus pro obtinendo beneficio ecclesiastico soluat pecunium uel promittat et ne aliquid pro spiritualibus exigatur</p>
                    <p>Nullus clericus pro beneficio ecclesiastico obtinendo pecuniam exibeat alicui uel promittat uel pro sepultura aut pro ecclesiasticis sacramentis exibendis exibat pecuniam a quocumque nec pro hiis recipiat pacciones aut promissiones siue fideiussorias cauciones.</p>
                    <p>Saluis iuribus que ecclesiis et clericis per canones conceduntur.</p>
                    <p>Qui autem in talibus tempore preterito peccauerunt nobis infra XV dies confiteri procurent.</p>
                    <p>Cum nos circa eos misericorditer agere intendamus.</p>
                    <p>Qui autem sciunt aliquos in talibus peccauisse, infra eundem terminum nobis debeant per obedienciam reuelare.</p>
                    <p>Alioquin peccantes et qui confiteri noluerint infra dictum terminum, aut eciam reuelare nec opportunam inquirere medicinam, presentibus scriptis excomunicacionis uinculo innodamus.</p>
                </div>
                <div>
                    <head>Capitulum B70</head>
                    <p>Quod intra trimestre tempus soluantur iudicia defunctorum et ad pias causas relicta.</p>
                    <p>Cum circa soluciones eorum qui in testamentis pro remediis animarum suarum a morientibus relinquuntur, per heredes eorum et alios, ad quos spectat, maxima negligencia committatur, non sine magno dispendio defunctorum ac eciam pauperum et locorum piorum quibus predicta legantur, uolumus et ordinamus et districte mandamus sub pena excomunicacionis quam non seruantes ipso facto incurrant, contra defunctorum heredes nec non et eorum fidei commissarii infra tres menses ab obitu, prefata legata, maxime que ad pias causas sunt, soluere uel solui facere teneantur.</p>
                    <p>Nisi forte infra dictum terminum comode non possent, de licencia nostra speciali uel illorum quos ad hec exequenda ponemus dictus terminus modicus prorogetur.</p>
                    <p>Eandem eciam sentenciam incurrere uolumus unumquemque notarium testamenta scribentem huiusmodi si infra XV dierum spatium post mortem testatoris nobis uel nostre curie siue alicui ad predicta per nos deputando ueritatem de legatis huismodi non fecerint plenam fidem.</p>
                </div>
                <div>
                    <head>Capitulum B71</head>
                    <p>De pena clericorum qui Episcopum in mortuariis uel aliis iuribus episcopalibus fraudant.</p>
                    <p>Admonemus omnes sacerdotes debito iuramento, quod nobis tenentur, et pena excomunicacionis eis precipimus, quod non defraudent partem nobis debitam de mortuariis et aliis iuribus nostris nec defraudari permittant, et sibi caueant a predictis, quod si non fecerint et nobis non exhibuerint dictam partem nobis debitam, uolumus eos excomunicacionis subiacere uinculo usquequo nobis satisfecerint de predictis.</p>
                </div>
                <div>
                    <head>Capitulum B72</head>
                    <p>De pena clericorum defferentium arma.</p>
                    <p>Statuimus et ordinamus quod nullus clericus in sacris ordinibus siue minoribus constitutus audeat arma portare sine speciali nostra licencia, et si inuentus fuerit de die cum armis, pro quolibet genere armorum pene nomine soluat, nobis et nostre curie centum solidos Rauennates aut Anconitanos.</p>
                    <p>Si autem de nocte inuentus fuerit, soluant nobis et nostre curie pro quolibet genere armorum X libras si fuerint offensibilia dicta arma.</p>
                    <p>Si autem defensibilia et in nocte solidos XX si autem de die solidos X.</p>
                    <p>Item si fuerit inuentus cum spontone uel sicha soluat pro quolibet X libras et nihilominus dicta arma nostre curie applicentur.</p>
                </div>
                <div>
                    <head>Capitulum B73</head>
                    <p>De pena clericorum qui fuerint post tertium sonum campane inuenti.</p>
                    <p>Item statuimus quod nullus clericus ex predictis audeat post tertium sonum campane per ciuitatem et diocesim Eugubinam incedere sine lumine et socio competente, nisi fuerit uocatus ad aliquem infirmum uel haberet aliquam aliam iustam causam que nobis et nostre curie assignata et obstensa possit legitima deputari.</p>
                    <p>Contrarium fatientes si ante Ecclesiam siue domum sue habitacionis soluat nobis et nostre curie V solidos, si autem alibi XX solidos.</p>
                </div>
                <div>
                    <head>Capitulum B74</head>
                    <p>De pena clerici percussoris.</p>
                    <p>Item statuimus et ordinamus quod nullus clericus ex predictis audeat aliquem percutere cum armis uel sine armis, si autem percusserit sine armis et sanguis non exiuerit, soluat nobis et nostre curie pro uice qualibet X libras.</p>
                    <p>Si sanguis exiuerit X libras. Si autem cum armis et sanguis non exiuerit X libras.</p>
                    <p>Si autem sanguis exiuerit pro qualibet percussione XXV libras.</p>
                    <p>Et si percussus remaneret magagnatus manu, pede, oculo, uel naso percussor soluat C libras.</p>
                    <p>Et si aliquod membrum remaneret a persona diuisum soluat CC libras.</p>
                    <p>Si uero cum armis et in fatie et sanguis exiuerit L libras.</p>
                    <p>Si autem sanguinis non exiuerint, XXV libras.</p>
                    <p>Saluo quod intelligatur in hoc digitus membrum.</p>
                    <p>Et nihilominus percussor satisfaciat omnes expensas dampna et interesse leso et passo que ipse substinuisse occasione ipsius percussionis seu percussionum.</p>
                    <p>Et si percussus moriretur ex percussione predicta seu percussionibus ad satisfaccionem predictam nihilominus teneatur.</p>
                    <p>Et soluat nobis et nostre curie pro pena et banno D libras.</p>
                    <p>Et si interfectus fuerit minor 12 annorum, soluat pro banno mille libras Rauennates et Anconitanos.</p>
                    <p>Et si persoluere non poterit bannum perpetuo carcere cum ieiunio deputetur.</p>
                </div>
                <div>
                    <head>Capitulum B75</head>
                    <p>De duplicacione penarum.</p>
                    <p>Que pene quidem duplicentur a pulsacione campane maioris Ecclesie Eugubine que pulsatur in sero ad laudes usque ad pulsacionem campane fratrum minorum que in mane pulsatur ad primam.</p>
                    <p>Et eciam duplicentur dicte pene si aliquod dictorum maleficiorum</p>
                    <p>commissum extiterit in festo Natiuitatis Dominice et in omnibus festiuitatibus beate Uirginis Marie et apostolorum Petri et Pauli et aliorum apostolorum ac eciam beatissimi Iohannis Baptiste et gloriosissimorum martirum Mariani et Iacobi et beatissimi confessoris Ubaldi et uigiliis ipsorum beatissimi Iohannis et martirum ac eciam confessoris cum uno die sequenti.</p>
                    <p>Et quia culpe ex circumstantiis aggrauantur, et infra alias circumstancias locus delictum aggrauare consueuit, ideo quicumque aliquid delictum de predictis seu eciam alias de quibus ex nostro officio inquirere uellemus, uel per denunciacionem que delata essent ad curiam nostram commiserit infra circuitum Episcopatus, Maioris Ecclesie Eugubine, monasteri sancti Petri Eugubini, Canonice sancti Secundi situs prope ciuitatem Eugubinam, locum fratrum minorum, predicatorum, Agustinensium et aliarum Ecclesiarum conuentualium et plebium et quarum cumlibet aliarum ciuitatis et diocesis Eugubine, in palacio potestatis, Capitanei, et cuiuslibet officialis ciuitatis predicte et in arengis comunis et beccariis et in foro bannito et in platheis maioribus et stradis regalibus ciuitatis et diocesis Eugubine tam in pecunia quam in aliis.</p>
                </div>
                <div>
                    <head>Capitulum B76</head>
                    <p>De pena clerici qui in furto fuerit deprehensus uel reposicione furti.</p>
                    <p>Item statuimus et ordinamus quod nullus clericus audeat furtum facere, quod si fecerit teneatur furtum restituere duplicatum patienti et eiusdem iniuriam emendare, et si furtum fuerit ualoris XL solidos uel a XL solidos infra usque ad X solidos soluat nobis et nostre curie pene nomine 4 libras et si fuerit non soluendo incarceretur prout nobis uidebitur expedire.</p>
                    <p>Et si furtum fuerit a X solidos intra, ipsum furtum restituat ut dictum est, et nobis et nostre curie pro banno C solidos persoluere teneatur.</p>
                    <p>Item quod nullus cuiuscumque condicionis existat clericus audeat scienter reponere aliquod furtum.</p>
                    <p>Contrafatientes uero teneantur ad restituendum ipsum furtum duplicatum, et ad soluendum nobis et nostre curie dictum bannum.</p>
                </div>
                <div>
                    <head>Capitulum B77</head>
                    <p>De pena clerici falsum testimonium prebentis.</p>
                    <p>Item quod nullus clericus scienter perhibeat falsum testimonium. Nec aliam personam inducat ad falsum testimonium perhibendum.</p>
                    <p>Contrafatiens uero soluat nobis et nostra curie XXXV libras et si fuerit non soluendo recludatur in carcere prout de nostra e de curie processerit uoluntate.</p>
                    <p>Salua et reseruata nobis pena contra predictos furones et furti conseruatores, et falsum testimonium perhibentes, et contra inductores ad fatiendum predicta uel aliquod predictorum penitencia speciali pro criminis quantitate et qualitate infligenda eidem ueluti nobis et nostre curie uidebitur expedire.</p>
                </div>
                <div>
                    <head>Capitulum B78</head>
                    <p>De pena fractorum domorum.</p>
                    <p>Item quod nullus clericus cuiuscumque religionis condicionis seu status existat, audeat domum alicuius infringere, seu hostia frangere uel intrare contra uoluntatem illius cuius est domus cuiuscumque condicionis, sexus seu status existat.</p>
                    <p>Si autem de die fuerit, soluat nobis et curie nostre nomine pene X libras.</p>
                    <p>Si autem de nocte fuerit XL libras rauennates et anconitanas.</p>
                </div>
                <div>
                    <head>Capitulum B79</head>
                    <p>De pena raptoris mulierum.</p>
                    <p>Item quod nullus ex predictis rapere debeat aut per uiolenciam auferre aliquam mulierem, nec eidem inferre aliquam iniuriam, quod si secus fecerit soluat nomine pene nobis et nostre curie centum libras et iniuriam et uiolenciam satisfaciat passe, tam de iure quam equitate prout nobis et nostre curie uidebitur expedire.</p>
                </div>
                <div>
                    <head>Capitulum B80</head>
                    <p>De pena Sacrilegi.</p>
                    <p>Item statuimus et ordinamus quod nullus clericus cuiuscumque ordinis religionis seu status existat, sacrilegium committere audeat, cum aliqua moniali seu persona religiosa professa religionem aliquam.</p>
                    <p>Contrafatientes uero preter penam spiritualem quam nobis reseruamus infligendam, in centum libras nobis et nostre curie condempnamus.</p>
                </div>
                <div>
                    <head>Capitulum B81</head>
                    <p>De pena prebentis consilium uel auxilium alicui moniali que proprium locum uel monasterium exeat.</p>
                    <p>Item quod nullus clericus ex predictis nec eciam laicus aliquis per se uel alios directe uel indirecte et auxilium consilium uel fauorem quo aliqua monialis uel regularis persona egrediatur monasterium seu proprium locum sine nostra licencia, et abbatisse et conuentus contra formam iuris et constitucionis nostre contrarium fatientes excomunicacionis sententie uinculo innodamus.</p>
                    <p>Et nihilominus si probari poterit quemlibet contrafatientem, si clericus fuerit, in centum libras nobis et nostre curie condamnamus.</p>
                    <p>Si autem laicus, reseruamus nobis, tam pena temporali, quam spirituali, punire dictum et multandi quatenus de iure fuerit et nobis uidebitur expedire; nullam misericordiam eidem seu graciam habituri.</p>
                </div>
                <div>
                    <head>Capitulum B80b</head>
                    <p>De pena concubinarii.</p>
                    <p>In uirtute Spiritus Sancti districte, quatenus possumus, precipimus, maxime sacerdotibus, et ceteris in sacris ordinibus constitutis ne aliquas concubinas focarias uel amasias audeant retinere.</p>
                    <p>Et si quis aliquis eorum retinuit, pellat et habiciat, nec sub eo¬dem tecto uel aliquo loco suspecto soli cum solis maneat uel loquantur, nec suspectam familiaritatem, ex qua sit uiolenta presumpcio, habeant cum eisdem.</p>
                    <p>Contrafatientes uero ab officio et beneficio subspendimus et uolumus ab omnibus haberi suspensos, ita quod laicis nuntietur ut missa talium audire non presumant.</p>
                    <p>Nobis et curie nostre soluturos nomine pene pro dicto excessu XXV libras.</p>
                    <p>Et si fuerit consanguinea pena predicta penitus duplicetur.</p>
                    <p>Et si fuerit nupta ab ipso clerico pro dicto excessu centum libras nobis et curie nostre persoluantur.</p>
                </div>
                <div>
                    <head>Capitulum B82</head>
                    <p>De uita et honestate clericorum et pena transgredientium que in presenti constitucione narrantur.</p>
                    <p>Item precipimus clericis uniuersis quod omnem honestatem seruare studeant in corona decenti capitis, tonsura et habitu.</p>
                    <p>Nullus utatur uestibus seculariis incisis et formatis, sed semper clausa desuper, maxime deferant indumenta.</p>
                    <p>Sacerdotes ad tabernas nullatenus accedant, nisi forte necessitate urgente, sertum non apportent, ad aleas et taxillos omnino non ludant, choreis et spectaculis et ceteris ludis inhonestis et secularibus non intersint.</p>
                    <p>Commessaciones et societates suspectas deuitent.</p>
                    <p>A contrafatientibus uero nomine pene pro uice qualibet centum solidos rauennates et anconitanos nobis et nostre curie persoluantur.</p>
                    <p>Citeras, leotas, uiellas et generaliter cetera instrumenta, nullus clericus habeat uel in eis se exerceat.</p>
                    <p>Et a cancionibus secularibus abstineant.</p>
                    <p>Qui contrafecerint uero nobis et nostre curie pro uice qualibet 40 solidos persoluere teneantur.</p>
                </div>
                <div>
                    <head>Capitulum B83</head>
                    <p>De pena, conuenientis aliquid in seculari foro quod de iure debeat et possit in ecclesiastico conueniri.</p>
                    <p>Item statuimus et ordinamus quod nullus clericus trahat personam aliquam ecclesiasticam seu secularem in aliqua causa coram iudice seculari, quod debeat et possit in nostra curia tractari de iure.</p>
                    <p>Contrarium fatientes, pene nomine soluant nobis et nostre curie pro uice qualibet centum solidos,</p>
                </div>
                <div>
                    <head>Capitulum B84</head>
                    <p>Pena clerici in foro seculari uel spirituali, sine licencia, aduocati uel procuratoris offitium exercentis.</p>
                    <p>Item quod nullus clericus in sacris ordinibus constitutus procuratoris seu aduocacionis offitium assumat in curia seculari seu eciam spirituali sine nostra licencia speciali seu nisi pro sua ecclesia et miserabilibus personis de quibus iura permittant.</p>
                    <p>Contrafatientes uero, pro uice qualibet, pene nomine, nobis et nostre curie decem libras persoluere teneantur.</p>
                </div>
                <div>
                    <head>Capitulum B85</head>
                    <p>De pena iurantis sine licencia coram iudice seculari.</p>
                    <p>Item quod nullus clericus cuiuscumque status seu condicionis existat, aliquod prestare debeat iuramentum coram iudice seculari, sine nostra licencia speciali.</p>
                    <p>Contrafatientes uero pro uice qualibet soluat nobis et nostre curie decem libras.</p>
                </div>
                <div>
                    <head>Capitulum B86</head>
                    <p>Quod clerici de usuris et dapnis datis secundum quod laici per eorum statuta puniantur.</p>
                    <p>Item statuimus et ordinamus quod quicumque clericus aliquam iniuriam fecerit alicui clerico siue laico, uel uerba iniuriosa siue contumeliosa dixerit uel aliquid aliud fecerit contra ius, puniatur per nos uel nostrum uicarium et nostram curiam ea pena qua laici puniri solent per eorum statuta in curia seculari quando in talibus delinquere conuiciuntur, et plus et minus sicut qualitas culpe deposcet.</p>
                </div>
                <div>
                    <head>Capitulum B87</head>
                    <p>De obseruacione decretalis Bonifaciane super reclusione monialium et pena transgressurum ipsius.</p>
                    <p>Ut Deo dicate moniales et mulieres suam integritatem, puritatem et continenciam puram et immaculatam conseruare possint et debeant, ut tenentur et ut professe sunt, Santissimus pater dominus Bonifatius papa VIII, specialem decretalem super statu ipsarum edidit Patriarchis, Primatibus, Archiepiscopis, Episcopis et Abbatibus uniuersis quibus aliqua monasteria essent subiecta, districte et in uirtute sancte hobedientie sub attestacione diuini iuditii et interminacione malediccionis precipiendo mandauit, quatenus eorum quilibet in ciuitate et diocesi sua in monasteriis monialium, eis ordinario iure subiectis et aliis dictam decretalem faciant inuiolabiliter obseruare.</p>
                    <p>Nos uero Franciscus, supradictus Episcopus, considerantes et attendentes quod genus ariolandi est nolle acquiescere, et qui principi obedire recusat pena graui multatur a iure, predictam decretalem et constitucionem per ipsum sanctissimum patrem editam in quantum possumus obseruare uolumus et mandamus a clericis et laicis nostre ciuitatis et diocesis exemptis et non exemptis sub penis inferius adnotatis ut ipsam debeant inuiolabiliter obseruare.</p>
                    <p>Statuentes ac eciam ordinantes quod nulla persona cuiuscumque ordinis, condicionis, seu status existat, audeat uel presumat ingredi sine nostra licencia speciali claustrum siue domos alicuicus Monasterii siue loci monialium seu sororum professarum uel non professarum, ubi commorantur predicte moniales uel sorores, nisi fuerit forte presbiter tunc uocatus ad udiendam confessionem alicuius infirme que pro grauitate sua ad gratem ferream seu parlatorium accedere non ualeret.</p>
                    <p>Cui tunc ipse sacerdos possit administrare Ecclesiastica sacramenta.</p>
                    <p>Et cum ad eam accesserit teneatur accedere recto tramite et secum habere sotium honestum et eciam condecentem.</p>
                    <p>Quos sacerdotem et sotium due de antiquioribus ipsius monasterii monialium deputande per Abbatissam a ianua claustri ingressus ipsius usque ad dictam infirmam debeant asociare ac eciam comitare, De medico autem et artificibus et magistris necessariis ad fatiendum inhibi aliquod opus dicimus illud idem.</p>
                    <p>In alios autem et in ipsos ingredientes contra predictam formam ex nunc prout ex tunc excomunicacionis sentenciam proferimus in hiis scriptis.</p>
                </div>
                <div>
                    <head>Capitulum B88</head>
                    <p>De pena accedentis ad monasterium monialium non petita licencia et obtenta.</p>
                    <p>Item quod nullus clericus secularis seu religiosus exemptus uel non exemptus accedere debeat ad aliquod monasterium monialium seu sororum cuiuscumque ordinis seu religionis existat nobis subiectum iure ordinario, seu eciam non subiectum, ad loquendum alicui sorosi seu moniali ipsorum monasteriorum seu locorum sine nostra licencia speciali. Exceptis illis religionis dumtaxat quibus dicta monesteria subsunt pleno iurei; et si contrauenerit intra VIII dies nobis causam ueram et non simulatam omni fraude et dolo cessante debeat assignare. Alioquin dicto elapso termino VIII dierum, ex nunc prout ex tunc, contra quem libet contrafatientem excomunicacionis sentenciam proferimus in hiis scriptis non obstante aliquorum exempcione, cum raccione delicti ex nostra iurisdiciione efficiantur expresse, et nihilominus clerici seculares non obstante dicta pena pro uice qualibet nobis et nostre curie 20 solidos soluant nomine pene. Et quandiu non soluerint in obscuro carcere debeant cum ieiunio detineri.</p>
                </div>
                <div>
                    <head>Capitulum B89</head>
                    <p>De pena audientis confessionem alicuius monialis sine licencia speciali.</p>
                    <p>Item quod nullus clericus, ex predictis, audire presumat uel aptentet confessiones aliquarum monialium seu sororum siue alicuius monialis uel sororis alicuius uel aliquorum monasteriorum siue locorum de predictis sine nostra commissione et licencia speciali. Contrarium fatientes ex nunc prout ex tunc declaramus confessionem et absolucionem ipsam nullam esse. Et audientes confessionem et absoluciones, ab execucione suorum officiorum in hiis scriptis per duos menses duximus suspendendos. Nisi necessitas imminineret.</p>
                </div>
                <div>
                    <head>Capitulum B90</head>
                    <p>Quod nulla persona cum monialibus ad aliquod monasterium accedere audeat nisi in casibus infrascriptis.</p>
                    <p>Item quod nulla persona secularis accedere debeat ad aliquod monasterium ex predictis ad loquendum alicui ex sororibus ipsius monasterii, nisi forte fuerit executor testamenti, qui tunc facere execucionem ipsius testamenti, uel aliqua alia persona prebens tunc aliquam elemosinam uel ensenium, uel fuerit persona que aliquod opus uellet facere fieri in monasterio ipso sine fraude uel pater seu mater siue consanguinei, in ipso secundo uel tercio gradu.</p>
                    <p>Que quidem persone in loquendo obseruare debeant formam locucionis superius denotatam.</p>
                    <p>Alii accedentes in aliis casibus, nisi nobis intra VIII dies causam ueram et legitimam assignauerit nobis quare iuerit excomunicacionis sentenciam ipso facto incurrant.</p>
                    <p>Nec possint absolui sine nostra licencia speciali.</p>
                </div>
                <div>
                    <head>Capitulum B91</head>
                    <p>De pena monialis proprium monasterium exeuntis et abbatisse et conuentus talem sine licencia recipientis.</p>
                    <p>Item statuimus et ordinamus quod nulla abbatissa monialis seu soror alicuius monasterii cuiuscumque ordinis seu religionis existat, exempti uel non exempti egredi audeat uel presumat monasterium proprium sine nostra licencia speciali nisi in casibus expressis per sanctissimum patrem dominum Bonifatium papa VIII extrauagante De statu regularium, in capite Pernicioso. Contrarium fatientes, ex nunc prout ex tunc, excomunicacionis sentencia innodamus.</p>
                    <p>Inhibentes expresse quod tales exeuntes, Abbatissa seu conuentus infra septam monasterii recipere seu recipere non presumat sine nostra licencia speciali.</p>
                    <p>Quod si secus fecerint Abbatissam et quemlibet de conuentu in hiis scriptis excomunicacionis sentencia innodamus. Et ipsarum locum seu monasterium ecclesiastico supponimus interdicto.</p>
                </div>
                <div>
                    <head>Capitulum B92</head>
                    <p>Qualiter liceat moniali loqui persone extrinsece.</p>
                    <p>Item quod nulla monialis et religiosa reclusa cuiuscumque ordinis religionis condicionis seu status existat alicui persone extrinsece audeat loqui sine licencia abbatisse, et cum duabus sociabus de antiquioribus loci, monasterii ipsius, ad predicta deputandis per abbatissam nisi in confessione tantundem uel patri uel matri seu consanguineis in primo gradu seu in secundo et tercio. Et si qua contrafecerit in dicta ebdomada siue in sequenti ieiuniet bis, hoc est quarta et sexta feria sedens in terra ante conuentum sine thobalea, comedat duntaxat panem et acquam.</p>
                    <p>Et si fuerit persona suspecta que loquatur seu eciam cui loquitur, dicta pena penitus duplicetur.</p>
                    <p>Et si predictam penam portare noluerit uel contenderit tamquam excomunicata ab omnibus tam ab abbatissa quam ab aliis artius euitetur.</p>
                    <p>Nec reconcilietur eisdem sine nostra licencia speciali. Et si in ipsius proteruitate per manserit per decem dies, per mensem ieiuniet ter in ebdomada in pane et aqua sine thobalia sedens in terra et aliis diebus ipsius mensis priuetur pulmento.</p>
                </div>
                <div>
                    <head>Capitulum B93</head>
                    <p>Quod abbatissa teneatur ad obseruanciam omnium et singularum que supra in constitucione de locucione narrantur.</p>
                    <p>Item statuimus et ordinamus quod abbatissa seruare debeat omnia et singula de locucione in ipsa constitucione contenta et si contrafecerit in predictis eidem pena integraliter duplicetur.</p>
                    <p>Et si predictam penam portare noluerit, sorores sibi subiecte nullatenus obedire teneantur eidem, sed infra XV dies debeant sub pena excomunicacionis notificare nobis predictam.</p>
                    <p>Quod si non fecerint excomunicacionis sentenciam contra eas et earum quamlibet, ex nunc prout ex tunc, ferimus in hiis scriptis.</p>
                </div>
                <div>
                    <head>Capitulum B94</head>
                    <p>Secundum quod modum monasteria clausa esse debeant et murata.</p>
                    <p>Item statuimus et ordinamus quod in quolibet monasterio ex predictis fiant clausure muri ubi non sunt per abbatissam et sorores ipsius, secundum modum infrascriptum, uidelicet quod fiat murus altitudinis XV pedum, ad comunem pedem manus, per ambitum et circuitum ipsorum monasteriorum et locorum infra tres menses a publicacione presentis constitucionis. In qua quidem clausura fiat hostium unum tantum in loco magis honesto ac eciam condocenti cum scala leuatoria et fiant grates ferree et parlatoria in ipsis monasteriis siue locis honesta infra terminum ante dictum uelut melius et honestius fieri poterunt.</p>
                    <p>Et omnia et singula fiant secundum disposicionem et qualitatem monasteriorum et locorum ueluti nobis persone per nos ad predicta deputande uidebitur expedire.</p>
                </div>
                <div>
                    <head>Capitulum B95</head>
                    <p>Qualiter ostium claustri cuiuslibet monasterii firmari debeat et sub cuius custodia debeant esse claues.</p>
                    <p>Item statuimus et ordinamus quod ostium claustri cuiuslibet monasterii siue loci predictarum monialium uel sororum per Abbatissam et sorores ipsius ad hoc de antiquioribus deputandis firmetur duabus clauibus.</p>
                    <p>Quarum Abbatissa unam et antiquior soror ipsius monasterii aliam teneant penes se.</p>
                    <p>Et non aperiatur hostium illud aliqua de causa a completorio usque ad primam nec alio tempore, nisi forte pro introitu personarum honestarum introducentium uictualia necessaria uite dictarum monialium seu sororum et familiarium ipsarum, et sacerdotis et medici seu artificum uel magistrorum, secundum formam per nos in alia constitucione traditam de ingressu et locucione siue pro exitu uel introitu seruitricium ipsarum monialium uel sororum, ita tamen quod dictum hostium aperiri non possit sine presencia trium sororum uel monialium antiquarum et consensu maioris partis conuentus predicti monasterii loci. Ita tamen quod in hiis constitucio de conlocucione immitacione et sotietate superius edita obseruetur in omnibus suis capitulis et articulis. Contra fatientes uero ea pena multentur et aggrauentur in ieiuniis et alis secundum quod apparet in constitucione predicta de collocucione immitacione et sotietate.</p>
                </div>
                <div>
                    <head>Capitulum B96</head>
                    <p>Quod nullus ex fratribus solitariis ad loquendum alicui moniali uel in carcere presumat accedere.</p>
                    <p>Item statuimus et ordinamus quod nullus de fratribus solitariis seu cellanis adcedat ad aliquod monasterium monialium uel sororum de predictis nec ad aliquem carcerem seu cellam alicuius incarcerate seu cellane ad loquendum alicui ex predictis sororibus seu incarceratis uel cellanis commorantibus in ipsis carceribus seu cellis.</p>
                    <p>Quod si accesserit, causam ueram et non simulatas nobis magnifestare et assignare procuret intra X dies.</p>
                    <p>Alioquin ipso elapso tempore excomunicacionis sentenciam ipso facto incurrat.</p>
                </div>
                <div>
                    <head>Capitulum B97</head>
                    <p>Quod nullus ex supradictis mulierem aliquam presumat admittere.</p>
                    <p>Item statuimus et ordinamus quod nullus ex predictis fratribus audeat uel presumat nec permittat quod aliqua mulier, ingrediatur locum alicuius ipsorum nisi forte in casu sue infirmitatis, mater uel soror.</p>
                    <p>Nec eciam ad hostium apertum ipsius loci alicui mulieri loquatur nisi matri uel sorori.</p>
                    <p>Contrafatientes uero tam frater quam mulier, nisi causam ueram et legitimam assignauerit nobis infra X dies, ipso facto sentenciam excomunicacionis incurrant.</p>
                </div>
                <div>
                    <head>Capitulum B98</head>
                    <p>Quod incarcerate hostium uel fenestram non</p>
                    <p>habeant per quem aliquis ingredi ualeat uel exire.</p>
                    <p>Item statuimus et ordinamus quod mulieres et sorores in carceribus commorantes uel cellis, in ipsis carceribus seu cellis, nullum hostium habeant uel fenestram per quod uel quam persona aliqua ingredi ualeat uel exire, nisi forte esset aliquis carcer uel cella habente claustrum muratum altitudine X pedum ad comunem pedem manus, in quo claustro nullum hostium reperiatur.</p>
                    <p>Et si quod hostium in ipsis carceribus siue claustris reperiretur claudi debeat infra XV dies a publicacione presentis constitucionis, nisi forte esset aliqua infirma que pro sua infirmitate euidenti socia uel seruitrice indigeat.</p>
                    <p>Que tamen possit condecens hostium habere pro ingressu et esitu seruitricis predicte.</p>
                    <p>Contrarium fatientes, ex nunc prout ex tunc, excomunicacionis uinculo innodamus.</p>
                </div>
                <div>
                    <head>Capitulum B99</head>
                    <p>Quod moniales et conuentuales sorores canonicis horis intersint.</p>
                    <p>Item statuimus et ordinamus quod omnes et singule moniales et sorores conuentuales monasteriorum nobis iure ordinario subiecto, ad horas canonicas comuniter conueniant que hore dicuntur per eas omni strepitu pretermisso, solicite et deuote, et ad unam mensam et comunem sedeant debitis horis de comuni celario uictualia accipiant ad uescendum prout eis comuniter celeraria ministrabit.</p>
                    <p>Et aliis de bonis ipsarum conuentualium et monasteriorum diuisio nulla fiat, sed omnia deueniant in comuni.</p>
                    <p>Contrafatientes uero benefitiis monasterii per XV dies priuamus.</p>
                    <p>Et si abbatissa in predictis culpabilis appareret, officio et beneficio eam per mensem subspendimus ipso facto.</p>
                </div>
                <div>
                    <head>Capitulum B100</head>
                    <p>Quod nulla persona aliquem carcerem seu cellam ingredi audeat seu habitum religionis non approbate assumat sine licencia speciali.</p>
                    <p>Item statuimus et ordinamus quod nulla persona utriusque sexus habitum mutet uel habitum alicuius religionis assumat, intrando in aliquem carcerem seu cellam seu locum solitarium ad inibi habitandum sine nostra licencia speciali, nisi forte ingrediatur aliquam de religionibus approbatis et moram faceret in eisdem, prout iura uolunt.</p>
                    <p>Contrarium fatientes, ex nunc prout ex tunc, excomunicacionis uinculo innodamus.</p>
                </div>
                <div>
                    <head>Capitulum B101</head>
                    <p>Quod moniales monasterii et persone in carceribus commorantes, statutis et constitucionibus factis et fiendis circa earum reformacionem et curam pareant et intendant.</p>
                    <p>Item statuimus et ordinamus quod tam prefatas constituciones et ordinaciones quam alias que per nos uel alios deputabimus in futurum ad curam et solicitudinem tam monasteriorum monialium quam eciam personarum utriusque sexus in carceribus existentium siue cellis, facte sunt uel fiant in posterum, per eos et eas integraliter obseruentur.</p>
                    <p>Contrarium fatientes penas predictas incurrant et eciam imponendas in constitucionibus fatiendis.</p>
                </div>
                <div>
                    <head>Capitulum B102</head>
                    <p>Quod clerici non beneficiati qui in terminum constitucionis presentis de sua ordinacione non docuerint et habitum clericale non assumpserit, laicali abiecto, per exempcionem minime deffendantur.</p>
                    <p>Item statuimus et ordinamus quod omnes clerici tam in maioribus quam in minoribus ordinibus constituti qui non habent benefitium ecclesiasticum et uolunt gaudere priuilegio ecclesiastico, et per nos defendi in curia seculari, quod infra XV dies a publicacione presentis constitucionis debeant coram nobis personaliter comparere et fidem facere nobis et nostre curie de ipsorum ordinacione et dimittere debeant habitum laicalem et sumere clericalem et clericaliter uiuere, alioquin si in aliquo inuenti fuerint culpabiles per iudicem et curiam secularem dicto elapso termino eos per nos et nostram curiam defendi penitus inhibemus.</p>
                </div>
                <div>
                    <head>Capitulum B103</head>
                    <p>Sentencia lata contra detemptores et occultatores priuilegia et instrumenta et iura Episcopatus et ecclesie Eugubine.</p>
                    <p>Quia nonnulli esse dicuntur qui priuilegia instrumenta et iura eugubine ecclesie et episcopatus detinere et occultare maliciose conantur monemus generaliter omnes tam clericos quam laicos tam ciuitatis quam diocesis nostre et eis omnibus et singulis XX dierum terminum assignamus quatenus quicumque aliqua priuilegia uel instrumenta cartas et alias quascumque scripturas uel protocolla habent uel iura ad episcopatum nostrum et eugubinam</p>
                    <p>ecclesiam pertinencia, nobis fideliter debeant assignare, et ad nostram noticiam deferre cum puritate. Qui uero sciunt aliquos predicta iura uel aliquid predictorum habere et occultare, intra eumdem terminum auribus nostris in secreto si maluerint studeant reuelare.</p>
                    <p>Alioquin omnes tales persone tam detentores et per maliciam occultantes, quam eos qui sciunt, et non reuelauerint, ut premittitur, intra terminum antedictum excomunicacionis uinculo se nouerint subiacere.</p>
                    <p>Cuius excomunicacionis absolucionem nobis tantum modo cum eciam satisfecerint reseruamus, nisi istante mortis articulo parati satisfacere ad nos recurrere non ualerent, et hanc constitucionem per omnes ecelesias ciuitatis et diocesis eugubine precipimus sub excomunicacionis pena bis in mense, presentibus populis, publice recitari.</p>
                </div>
                <div>
                    <head>Capitulum B104</head>
                    <p>De pena aduocatorum et notariorum qui contra iura ecclesie eugubine testes subornant.</p>
                    <p>Item sub pena excomunicacionis inhibemus omnibus auocatis et notariis ne contra iura ecclesie eugubine, quam tenemus defendere sicut matrem, testes subornent, nec doceant subornari, uel corrumpi, uel dicere falsitatem, nec subprimatur ueritatem. Sub pena eadem eisdem interdicimus ne causas aliquorum subscipiant desperatas uel aliquibus aduocando prestent auxilium quos iuxtam causam cognouerint non habere. In eos uero qui contrafecerint ex nunc presentibus scriptis excomunicacionis sentenciam promulgamus.</p>
                    <p>Et hanc similiter precipimus singulis diebus</p>
                    <p>dominicis bis in mense coram populo recitari.</p>
                </div>
                <div>
                    <head>Capitulum B105</head>
                    <p>Quod sacerdotes nomina decedentium in eorum parrochiis et quantitatem iudiciorum et testamentorum debeant reuelare Item omnibus sacerdotibus curam animarum habentibus sub pena excomunicacionis precipimus de nominibus defunctorum et quantitate iudiciorum uel testamentorum factorum per mares et feminas decedentes in ciuitate et diocesi nostra, a tempore mortis Benuenuti Episcopi circiter, sollicite et diligenter singuli in parochiis suis inquirant et hec in scriptis redacta, nobis intra XXX dies, pura fide puraque mente studeant presentare.</p>
                </div>
                <div>
                    <head>Capitulum B106</head>
                    <p>Quod quarta pauperum de iudiciis per quoscumque exacta fideliter domino episcopo presentetur.</p>
                    <p>Item sub eadem pena excomunicacionis precipimus uniuersis quod totam quartam partem pauperum debitam, nobis secundum canones instituta de iuditiis defunctorum per quoscumque exacta a dicto tempore circiter, et eam eciam que adduc exacta non est, redigant in scripturam et nobis infra eumdem terminum fideliter representent.</p>
                </div>
                <div>
                    <head>Capitulum B107</head>
                    <p>Quod decime integre ecclesiis quibus de iure debentur a Christi fidelibus persoluantur.</p>
                    <p>Et quia tam in ueteri testamento quam eciam in nouo per sanctos patres mandatur expresse ut decime persoluantur, et iura canonica irrefragabiliter ipsas decimas debere persolui, monemus precipimus et mandamus quod fideles laici, ut indignacionem Dei omnipotentis euitent, et penas canonum non incurrant, et nos non habeamus materiam contra eos acrius procedendi, de fructibus et reditibus a Deo sibi collatis Ecclesiis quibus de iure decime solui debent ipsi fideles persoluant.</p>
                </div>
                <div>
                    <head>Capitulum B108</head>
                    <p>Quod nullus bona alicuius clerici committentis aliquod maleficium abscondere uel receptare presumat.</p>
                    <p>Item statuimus et ordinamus quod nullus clericus seu laicus uel quauis alia persona retineat, fuget nec abscondat, uel receptet, neque de aliqua domo trahat bona, seu res, alicuius clerici malefitium commitentis. Sed nobis et nostre curie assignare procuret. In quemlibet contrafatientem ad excomunicacionis sentenciam procedemus.</p>
                </div>
                <div>
                    <head>Capitulum B109</head>
                    <p>Quo ordine sit contra clericum crimine excessu uel inobediencia procedendum.</p>
                    <p>Omnem contumaciam et inobedienciam in quantum possumus ulciscentes, statuimus et ordinamus quod si aliquis clericus in quocumque ordine constitutus nostre ciuitatis et diocesis pro aliquo crimine et inobediencia uel excessu personaliter uel ad domum fuerit citatus et non comparuerit coram nobis uel nostra curia mandatis parituris, elapso termino predicto habeatur pro confesso de ipso crimine inhobediencia uel excessu. Qui terminus ad minus sit trium dierum et ipso termino lapso iterum citetur ad omnem suam defensionem et escusacionem fatiendam super crimine inhobediencia uel excessu.</p>
                    <p>Quod crimen inhobediencia uel excessum presumpcione iuris propter ipsius contumaciam habeantur pro confessis.</p>
                    <p>Quod si non comparuerit, iterum citetur ad sentenciam audiendam et siue comparuerit siue non, contra ipsum procedatur ad sentenciam deffinitiuam absoluendo uel ligando prout de iure, poterimus, uel eciam secundum formam constitucionum nostrarum.</p>
                </div>
                <div>
                    <head>Capitulum B110</head>
                    <p>De modo procedendi in causa maleficiorum.</p>
                    <p>Qum expedit ut maleficiorum siue solemnitate post habita patratores delictorum puniantur et multorum salus ut incolumitas procuretur ad tollendam omnem proposse materiam delinquendi, statuimus quod omnibus malefitiis uel delictis et aliis excessibus uel commissis et committendis super perpetrandas super constituciones nostras qualiter cumque nobis et curie nostre liceat ex officio procedere sicut nobis uidebitur expedire. Eciam sine denunciacione et accusacione et si per unam uiam, inceptum fuit iudicium nihilominus per aliam procedi possit, et postquam constiterit de crimine seu maleficio commisso contra nostras constituciones per confessionem delati seu notati uel per testes seu per alias legitimas probaciones, procedi possit ad condepnacionem.</p>
                    <p>Et talis condepnacio ualeat et teneat non obstante quod aliquid de iuris solemnitate et ordine in processu fuerit pretermissum.</p>
                    <p>Item statuimus et ordinamus quod nullus ad iuditium euocatus uel non uocatus, constitutus in presencia nostra uel nostre curie audeat iniuriam dicere uel inferre alicui.</p>
                    <p>Quod si quis contrarium fecerit contra eum procedemus prout nobis uidebitur expedire uel iusticia suadebit.</p>
                </div>
                <div>
                    <head>Capitulum B111</head>
                    <p>Quod religiosi et clerici seculares conpaternitates non contrahant.</p>
                    <p>Item statuimus et ordinamus quod religiosi qui in monasterio scilicet professi et eciam clerici seculares compaternitates non contrahant.</p>
                    <p>Qui autem contrafecerint iure se sciat subiacere pro nostro arbitrio discipline. Excipimus sacerdotes qui solent in ecclesiis baptismalibus baptizare.</p>
                </div>
                <div>
                    <head>Capitulum B112</head>
                    <p>Quod in Ecclesia nemo cum aliqua muliere uerba habeat inhonesta.</p>
                    <p>In ecclesiis ubi populus a Deo ueniam petere debet et remedia peccatorum, nullus clericus aut laicus cum mulieribus uana colloquia habere uel opus nefandum exercere presumant ne, contenta diuina presencia, contrarium attemptetur ab aliquo, sub pena anathematis generaliter inhibemus, ad penas alias pro cessuri contra trasgressores huiusmodi pro qualitatibus personarum.</p>
                    <p>Et quia animarum cura debet precedere merito corporali, monemus omnes et singulos medicos eisdem et eorum cuilibet sub excomunicacionis pena nihilominus iniungentes contrarium, cum uocati fuerint ad alicuius curam infirmi, eundem infirmum primitus inducere debeant ut anime medicum ad se uocent et anime sue salutis remedia subscipiat ab eodem. Alioquin contra inhobedientes procedemus iusticia mediante.</p>
                </div>
                <div>
                    <head>Capitulum B113</head>
                    <p>De modo et forma seruanda in baptismate per sacerdotes et seculares personas.</p>
                    <p>Sanctorum statuta sequentes statuimus et mandamus ut in Baptismo hec forma seruetur per sacerdotes qui in ecclesiis solent baptismalibus baptizare, ut premissis omnibus consuetis faciant imponi nomen puero et puelle, deinde interroget tribus uicibus: Iohannes uis baptizari [2] et astantes qui uolunt manum tenere respondeant: uolo. Deinde tribus uicibus puerum uel puellam in aquam immergens et in suis manibus caute tenens dicat hec uerba: Iohannes ego te baptizo in nomine Patris et Filii et Spiritus Sancti. Cum trina immersione infantis nec aliad uerbum interponatur nec aliquid addatur uel sub trahatur uerbis predictis. Et tunc illi qui astant, quos fantulos appellamus suscipiant infantem instante extractum uel extractam de aqua de manibus sacerdotis.</p>
                </div>
                <div>
                    <head>Capitulum B114</head>
                    <p>De puero et puella baptizzandis per seculares in articulo necessitatis.</p>
                    <p>Precipimus eciam quod singuli sacerdotes doceant populum suum quod in articulo necessitatis si. copia uel presencia sacerdotis uel alterius clerici habere non possint, Laici et eciam mulieres baptizare non differant infantes, ne sine baptismo decedant.</p>
                    <p>Seruent tamen hanc formam ut ponatur nomen infanti et nominantes eum mittant in aquam tribus uicibus dicentes: Martine, uel, Berta, ego baptizo te in nomine Patris et Filii et Spiritus Sancti.</p>
                    <p>Itaque si puer est baptizatus a laico uel muliere et seruata sit forma predicta et puer uel puella uiuant, tunc sacerdos Ecclesie baptismalis requirat de forma predicta, et si formam inuenerit obseruatam inungat sacerdos infantem oleo sancto et chrismate sicut docent libri. Si autem forma predicta non fuerit obseruata, tunc sacerdos baptizet in fontem et totum offitium fiat sicut continetur in libris.</p>
                    <p>Si autem dubitatur utrum puer uel puella sit baptizatus uel baptizata, tunc sacerdos faciat illum uel illam ad fontem baptismi deferri et dicat et proferat ista uerba: Petre, uel Maria, si tu es baptizatus, ego te lauo, si autem non es baptizatus uel si non es baptizata ego te baptizo in nomine Patris et Filii e Spiritus Sancti amen.</p>
                </div>
                <div>
                    <head>Capitulum B115</head>
                    <p>De quibusdam monicionibus fiendis per sacerdotes.</p>
                    <p>Moneat sacerdos populum suum frequenter ut pueros suos faciant confirmari siue crismari, quia illis qui confirmantur in ipsa confirmacione datur Spiritus Sanctus ad robur bene operandi, et ad fortitudinem resistendi diabolo et tentacionibus prauis. Item admoneant populum quod nullus puer uel puella debeat bis crismari. Et quod pater et mater non teneant, filium uel filiam ad crisma nec eciam in baptismo. Et quod pueri confirmati portent ligamen in fronte usque ad domum et in domo lauetur faties pueri uel puelle. Et lotura et ligatura prohiciatur in igne, uel in loco comburatur honesto.</p>
                    <p>Item quod Crisma ab Episcopo tantum et non ab alio debeat dari.</p>
                    <p>Item sacerdotes moneant populum suum accipere libenter extremam a sacerdotibus unccionem, docentes quod istud sacramentum est corporis et anime medicina, et per uirtutem huiusmodi sacramenti remittuntur peccata infirmis penitentibus et sanitas corporum citius obtinetur.</p>
                    <p>Doceant eciam populum quod hoc sacramentum uncionis pluribus uicibus potest dari in infirmitatibus iteratis, et dari debet tantum penitentibus et petentibus illud cum deuocione et fide.</p>
                    <p>Et cum datur si fieri potest plures sacerdotes adesse debent uel saltem presbiter cum ministro.</p>
                    <p>Moneant eciam sacerdotes suos parochianos masculos et feminas ne filios suos paruulos ad latus uel in lecto in quo iacent teneant. Sed teneant illos et locent in cunis.</p>
                    <p>Cum ex indiscreta pietate sequatur impietas et oppressio subsequatur.</p>
                </div>
                <div>
                    <head>Capitulum B116</head>
                    <p>Quod non feratur sentencia excomunicacionis, suspensionis uel interdicti sine causa legitima.</p>
                    <p>Caueant omnes clerici, ne sentenciam excomunicacionis, suspeccionis uel interdicti ferant sine causa legitima, et sine monicione premissa et eciam sine scriptis ne incidant in constitucionem que fuit actenus promulgata Lugduni Si qui autem incideret se saluti studeant prouideri [3].</p>
                </div>
                <div>
                    <head>Capitulum B117</head>
                    <p>De prohibitis predicatoribus.</p>
                    <p>Item inhibemus districte et sub pena excomunicacionis precipimus, quod nullus clericus secularis uel religiosus audeat in Ecclesia aliqua predicare et hora qua nos predicare cognouerit nisi petita a nobis licencia et obtenta.</p>
                </div>
                <div>
                    <head>Capitulum B118</head>
                    <p>Reseruacio addendi, corrigendi constituciones predictas.</p>
                    <p>Reseruamus nobis in predictis omnibus singulariter et singulis constitucionibus auctoritatem, potestatem corrigendi, declarandi, addendi et minuendi et sentencias aggrauandi prout nobis placuerit et uidebitur expedire.</p>
                </div>
                <div>
                    <head>Capitulum B119</head>
                    <p>Quod omnes prelati presentes habeant, constituciones.</p>
                    <p>Precipimus omnibus prelatis, archipresbiteris et plebanis ut has presentes constituciones, intra mensem faciant sibi scribi, et quilibet eorum teneatur eas legere, et exponere bis in anno clericis sibi subiectis; qui uero hoc neglexerit nostro arbitrio puniatur. Lecte publicate et promulgate fuerunt dicte constituciones per dictum dominum episcopum, et per Ubaldum Songonis Notarium lecte Eugubii in maiori Ecclesia eugubina in congregacione clericorum ciuitatis Eugubii facta per dictum dominum Episcopum in ipsa Ecclesia de mandatu ipsius domini Episcopi. Sub anno a natiuitate domini MCCCIII, tempore domini Bonifatii Papa VIII, die XXI mensis februari: prime indiccionis, presentibus testibus ad suprascripta rogatis, Reuerendo uiro domino Uentura Priore ipsius Ecclesie Eugubine, Domino Matheo priore canonice Uitis Grosse, Domino Francisco priore canonice S. Secundi prope Eugubium, domino Petro Tomassi, domino Andrea Bartolutii, dopnis Fece et Francisco canonicis Eugubinis et pluribus aliis.</p>
                    <p>Et ego Godius Petri de Eugubio imperiali auctoritate Notarius hiis omnibus interfui rogatus.</p>
                    <p>Et de mandato domini Episcopi supradicta scripsi et publicaui.</p>
                    <p>[5]</p>
                    <p>Redite et facte sunt suprascripte constituciones per reuerendum in Christo patrem et dominum fratrem Iohannem Episcopum Eugubinum et eciam per ipsum promulgate in maiori Ecclesia Eugubina, in congregacione ac generali synodo clericorum ciuitatis et diocesis Eugubine facta per ipsum dominum episcopum in ipsa ecclesia et de ipsius mandato.</p>
                    <p>Que constituciones fuerunt per clericos in dicta Synodo congregatos unanimiter approbate sub anno domini a natiuitate eiusdem MCCCLV. Indiccione VIII, tempore pontificatus domini Innocentii pape VI, die XXVI mensis octobris, presentibus uenerabilibus uiris domino Iohanne de Gualteroctis canonico ciuitatis Castelli, uicario ipsius domini Episcopi, domino Luca Bocarnacoli, priore maioris Ecclesie prelibate, domno Benuenuto priore S. Secundi, domno Petro Cellus priore canonice de Uite Grossa et Domino Francisco Potii priore archipresbitero plebis sancti Paterniani de Costa, et domno Ubaldo Uannis plebano plebis de Cellis diocesis Eugubine et pluribus aliis testibus ad hoc habitis, et uocatis.</p>
                    <p>Et ego Uannes ser Cecchi Ubaldi de Eugubio auctoritate imperiali notarius et nunc notarius et officialis Curie Spiritualis Eugubine, edicioni et promulgacioni et confirmacioni et, approbacioni dictarum constitucionum interfui, ac rogatus, de depredictis scripsi [4] et meo signo signaui.</p>
                </div>
                <div>
                    <head>Footnotes</head>
                    <p>[1] “(?)” here</p>
                    <p>[2] “?” here in edicion</p>
                    <p>[3] “si qui autem incideret se saluti studeant prouideri” is in quotes in the edicion</p>
                    <p>[4] “(?)” here in edicion</p>
                    <p>[5] &quot;Nel Codice B. leggesi questa aggiunta:&quot;</p>
                </div>
            </div>
        </body>
    </text>
</root>
