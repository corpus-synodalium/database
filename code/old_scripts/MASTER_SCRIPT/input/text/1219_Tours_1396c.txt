(1) Die domenica precedente synodum, sacerdotes qui capellanos non habent in suis parochiis diligenter inquirant publice in ecclesiis suis, si qui sint infirmi in parochia; et feria subsequenti, sive antequam iter arripiant eos visitent, etiam non requisiti; et faciant quidquid necesse fuerit ad salutem animarum.
Nihilominus tamen procurantes provisionem eorum, quod solent facere per capellanos vicinos in aliis ecclesiis remanentes.
(2) Precipitur sacerdotibus ut omnes veniant ad synodum, maxime curam animarum habentes.
Quod si inevitabili necessitate detenti fuerint, mittant capellanum suum aut clericum loco sui.
Et in eundo et redeundo honeste ambulent et honesta quaerant hospitia; et in eis circumspectant ne status clericorum vertatur populo in opprobrium et contemptum.
Et qui ex causa remanserint, eam archipresbytero et archipresbyter archiepiscopo studeat nunciare.
(3) Precipitur sacerdotibus ut jejuni et induti supliciis et stolis intrent synodum mane.
Ceteri autem persone seu vicarias ecclesias habentes supliciis tantum.
Abbates autem capis sericis induti sint cum baculo pastorali.
Precipitur sub pena suspensionis quod a tempore pulsationis synodi, omni occasione postposita, omnes majorem ecclesiam intrare festinent.
De Baptismo.
(4) Baptismus cum honore et reverencia celebretur cum magna cautella, maxime in distinctione verborum et prolatione in quibus tota virtus sacramenti consistit, scilicet: ego baptizo te, in nomine Patris et Filii et Spiritus sancti, amen.
Et in romano sub hac forma laicos doceant sacerdotes debere frequenter baptizare pueros, patrem et matrem in summa necessitate; et dicat laicis quod nomen puero non imponent; forma autem pradicta verborum ab eo qui baptizat integre, ordinate, continue, sine interpositione verborum aliqua proferatur.
Interrogetur autem laicus qui sic puerum baptizaverit diligenter a sacerdote quid dixerit, et quid fecerit, et si eum invenerit discreto modo baptizasse et debito, allato puero ad fores ecclesie, suppleatur quod deest, salis pabulum et unccio aurium cum saliva, exorcismi tum non dicantur, sed super fontes tum sine immersione omnia fiant, quae fieri solent.
Si vero dubium fuerit in qua forma puer baptizatus fuerit, tunc sacerdos omnia faciat et immergens dicat: si tu non es baptizatus, ego baptizo te, in nomine Patris et Filii et Spiritus sancti, amen.
Et ad elevandum puerum de sacro fonte tres tantum persone recipiantur.
Ad audiendum sermonem.
(5) Sacerdotes scientes adventum archiepiscopi moneant populum diligenter per hospicia singulorum, si opus fuerit, circa duas vel tres leucas, ut omnes veniant coram archiepiscopo ad audiendum sermonem ejus, maxime qui consilio archiepiscopi indigent.
Et ipsi cum populo veniant, cruce precedente.
Et adducti qui confirmandi sunt, prius confiteantur, si tempus habent confitendi, et defferant secum bandellos latos et satis longos; jejuni autem, si fieri potest.
Post hoc recipiant confirmationis sacramentum et tunc celebrent sacerdotes summo mane.
De Sacramento altaris.
(6) Sacerdos ministrans diligenter attendat quod hostia sit integra et integrum habeat circulum, et quod vinum non sit acetosum et quod aquam, si fieri potest sine scandalo, non obmittat; si obmiserit et non sint dicta illa verba, simili modo et postea quum avertit, apponat aquam, si fieri potest sine scandalo.
Si vero per negligentiam evenerit quod perlecto canone et peracta consecratione, nec vinum nec aqua reperiatur in calicem, statim debet infundi utrumque, et hostia sit consecrata seorsum reverenter observetur; hostia autem nova, sicut fieri solet, ante calicem apponatur et reincipiatur canon missae: Te igitur.
Post communionem vero prior hostia cum secunda ab ipso sacerdote sumatur.
(7) Caveant sacerdotes ne panis vel vinum remaneant super altare infra missam, praeter illa quae ab ipso sacerdote nunc consecranda sunt.
Si quid vero remanserit ab ipso sacerdote vel ab alio mundam habente conscientiam cum reverentia sumatur.
Unde vero non est tutum hostiam eligere super pallam, quia posset ibi aliqua fractio remanere.
(8) Precipitur sacerdotibus quod quum incipiant Qui pridie, tenentes hostiam non elevant eam, sed ante pectus detineant, donec dixerint: hoc est corpus meum; et tunc elevent eam decenter ita quod possit videri et post totalem sumptionem corporis et sanguinis Domini ab expuendo abstineant, et si abstinere non possunt, in loco mundo hoc faciant qui conculcari non possit.
(9) Si quid de sanguine Christi ceciderit super corporale, sugenda est pars intincta, et ipsum corporale aliquo panno mundissimo involutum et pro reliquiis reservandum; si super pallam vel super aliud sacrum indumentum, pars intincta suggatur et postea scindatur et consuta panno servetur pro reliquiis, ita tamen quod super pannum cedula consuatur continens, docens: super hoc lintheamine stilla cecidit sacramenti.
Si super aliud indumentum ceciderit, lingendus, tergendus et radendus est locus ille, combustus et pulvis in sacrario reponendus.
(10) Item si de corpore Christi super palla ceciderit, abluatur et ablutio a sacerdote sumatur vel alio munde conscientie.
Si vero super lapidem, lignum vel terram, locus radatur et pulvis in sacrario reponatur; sive minister cujus negligentia evenerit debet mitti archiepiscopo.
(11) Si musca vel aranea, vel aliquid tale in ipsum calicem ceciderit, quod vix sine vomitu, vel sine mortis periculo corporis sumi potest, sanguis sumatur, et superfuso vino, ipsum quod ceciderit abluatur et ablutio a sacerdote sumatur vel ab alio bonae conscientiae et postea in sacrario conburatur.
Quod si fides ipsa id quod ceciderit cuipiam sumere fecerit, Deo gratias.
(12) Sacerdotes die octavo renovent sacramenta et Eucharistiam et aquam benedictam, ne sui vetustate aliqui ad indevotionem moveri valeant aut errorem.
Nullus, antequam matutinas canonicas et primas dixerit, missam celebrare presumat sine aliqua necessitate.
Calix post missam panno mundissimo involvatur; nec minister eo intus calicem tergat, sed alio ad hoc spiritualiter deputato; quod non decens fuerit vel vetustate afflictus in sacrario comburatur.
Nullus audeat missam in die bis celebrare aut cum duplici introitu, nisi in magna necessitate, corpore humano praesente, in die solempni, vel quadragesimali, vel in die Pasche.
Celebraturus duas missas, ad primam non sumat vinum nec aquam, sed bene potest sumere ad secundam.
Inhibetur presbyteris ne hostias sacratas dent pueris nullomodo, nisi communicandi causa in die Pasche.
Nullus permittatur deservire altari vel epistolam legere, nisi in suplicio vel capa clausa.
(13) Invenimus decem sequentes praefationes in sacro cathalogo tantummodo recipiendas; Unam in Pascha que sic incipit: Te quidem omni tempore.
Aliam in Ascensione Domini: Qui post resurrectionem.
Tertiam in Penthecoste: Qui cum Unigenito.
Quintam in festivitate beatae Mariae Virginis: Et te in veneratione Beatae.
Sextam in festo Sanctae Crucis: Qui salutem humani generis.
Septimam de Apostolis: Te Domine suppliciter exorare.
Octavam in Nativitate Domini: Quia per Incarnationem.
Nonam in Epyphaniam: Qui cum Unigenitus.
Decimam in Quadragesima: Qui corporali jejunio.
(14) Districte precipitur ut sacerdotes divinum officium pariter et diurnum distincte et aperte, quantum Deus dederit, celebrant devote et honeste.
Siquidem esset honestum quod stantes horas canonicas dicerent maxime in festivis diebus, ut alii videntes laborem et devotionem aedificentur et glorificent Deum patrem nostrum, qui in coelis est.
(15) Precipitur quod in altari in quo tabula mota fuerit vel enormiter fracta, sacerdos non celebret, donec altare consolidetur et iterum consecretur, et ne super lapidem sine capsa celebret.
Et ampule vini et aque in ministerio altaris sint munde et integre, vitree, stannee vel argentee.
Ad ablutionem manuum vas grandius deputetur.
Provideant sacerdotes quod piscinas habeant juxta altaria decentes et mundis ablutionibus cursum liberum exhibentes, nec sine opertorio relinquentur.
Juxta et ad altare nec minus tria manutergia habeantur: unum ad primam ablutionem; secundum post evangelium; tertium post sacramenti sumptionem.
Aliud sit pendens circa missale ad tergendum os et nares sacerdotis, si opus fuerit.
(16) Sacerdos sive diaconus corporalia saepe abluant, induti suplicio, in vase mundo ad hoc specialiter deputato.
Omnes abluciones, si fieri potest, in piscina reponantur vel saltem prima; caetere autem in baptisterio.
Item lintheamina altaris et indumenta sacerdotalia, nisi a sacerdote et diacono aut aliqua honesta matrona vel virgine, sine apposicione aliorum vestimentorum vel pannorum convenienter, quantum opus fuerit, abluantur.
Ita ut munda et nitida conserventur que continentur in consilio: nimis absurdum videtur in sacris sordes apparere que dedecerent eciam in prophanis.
(17) Statuitur ut per omnes ecclesias chrisma et Eucharistia sub fideli custodia, clavibus adhibitis, conserventur, ut non possit ad illa aliqua temeraria et impia manus extendi.
Si vero is ad quem spectat custodia ea incaute reliquerit, tribus mensibus ab officio suspendatur.
Et si per ejus incuriam aliquid nephandum inde contigerit, gravius puniatur.
(18) In consilio firmiter inhibetur ne supellectilia sacerdotis propria seu aliena in ecclesiis admittantur, nisi propter hostiles incursus, aut incendia repentina seu alias necessitates urgentes ad eas opportuerit habere refugium, ita tamen quod, necessitate cessante, in loca pristina reportentur.
(19) Librum qui dicitur Manuale habeant singuli presbyteri parrochiales, ubi contineantur ordo servicii, baptismi, cathecismi, extremae Unctionis, et hujusmodi libros eciam alios in quibus possit competenter tam diurnum quam nocturnum divinum officium celebrare.
(20) Precipitur sacerdotibus ut omnes redditus ecclesiae suae in missalibus suis scribant et de rebus ecclesiae vel presbyterii nil alienetur nisi per archiepiscopum; ymagines vetustate deformatae et lintheamina sacra vetustate attrita sacris usibus inutilia comburantur in loco mundo et pulvis juxta parietem ecclesiae recondatur, quia possent intuentes inducere in errorem.
(21) Precipitur sacerdotibus ut, divino officio celebrato, et populo regresso ad propria, ecclesias suas firmare diligenter studeant.
Prohibeantur sacerdotes sub poena excommunicationis coreas in cymiterio vel in ecclesiis duei.
Moneant eciam ne alibi fiant.
Quia ut dicit Augustinus: Melius est in festivis diebus fodere vel arare quam coreas ducere; quam grave peccatum sit in loco sacro coreas et balaciones ducere, perpendi potest ex penitentia secundum rigorem canonum talibus injungenda.
Beda: Si quis balaciones ante ecclesias fecerit, emendacione pollicita, tribus annis poeniteat.
(22) Nullus de novo edificare in cymiterio permitatur, nec; domus aliqua si dirupta fuerit, per annum durante ruina, ibi reedificetur; nec fimus vel immundicie alie in cymeteriis adunantur.
(23) Clerici officia, vel commercia secularia non exerceant, maxime inhonesta.
Mimis, hystrionibus et joculatoribus, non intendant et tabernas prorsus evitent, nisi forte causa necessitatis in itinere constituti.
Ad aleas et taxilos non ludant, nec hujusmodi ludis intersint.
Coronam habeant et tonsuram congruentem et se in officiis ecclesiasticis et aliis bonis studiis exerceant diligenter.
(24) Clerici beneficiati seu in sacris ordinibus constituti clausa desuper ferant indumenta, nimia brevitate, nimia longitudine non notanda.
Si quis autem hujus constitucionis transgressor extiterit, per superiorem suum puniatur, et vestis aperta portata in publico pauperibus, erogatur; pannis rubeis et viridibus nec non manicis aut sotularibus consuticis seu rostratis, cellis, frenis, pectoralibus et calcaribus deauratis non utantur.
In sacerdocio vel personatibus constituti capas, manicatas non gerant nisi justi causa timoris; fibulas omnino non ferant, nec corrigias argenti vel auri ornatum habentes; nec anulos nisi quibas competit ex officio dignitatis.
(25) Nullus clericus sententiam sanguinis dietet aut proferat, ne sanguinis vindictam exerceat, aut ubi exercetur intersit; nec quisquam clericus litteras dictet aut scribat pro vindicta sanguinis destinendas.
(26) Clerici beneficiati seu in sacris ordinibus constituti non sint advocati pro precio, seu in, fraudem precii in curia laicali, nec loco curiam teneant, nec ballus illicitis aliis, perficiantur; nec illam artem cyrurgie sacerdos, ut dyaconus et subdyaconus exerceant, quod adustionem vel incisionem indicit, nec quisquam purgationem aque ferventis vel frigide seu ferri candentis ritum cujuslibet benediccionis aut consecrationis impendat.
Statutum synodale.
(27) Decrevit sancta synodus ut a Septuagesima usque ad octabas Pasche, ab Adventu usque ad octabas Epyphanie, necnon et in jejuniis quatuor temporum et letaniis majoribus et in diebus dominicis et in diebus Rogacionum, nisi de concordia et pacificacione, nullus super Evangelia jurare presumat, nullus abbas vel alia persona ecclesiastica de personalibus injuriis vel ecclesie audeat litigare, nisi de consensu episcopi coram judice laicali.
(28) Ut actus et mores clericorum in melius reformentur, caste et juste studeant vivere universi presbyteri et in sacris ordinibus constituti, ab omni vicio libidinis precaventes, maxime illo propter quod ira Dei venit in filios diffidencie, ut in conspectu divinae majestatis, puro corde et mundo corpore habeant ministrare.
Quocirca districtius inhibemus ut nullus in sacris ordinibus constitutus aliqua occasione teneat in domo sua vel alibi mulierem aliquam vel personam de qua mala suspicio possit suboriri, unde populus scandalizetur.
Qui post sententiam Gallonis inde latam et ammonicionem legitime factam in synodo focarias vel mulieres alias cum scandalo tenuerint, ad concilium Lateranense ultimo celebratum sciat se sententia excommunicacionis ligatum, et qui in excommunicacione illa presumpserit celebrare divina, irregularis effectus est, nec sine dispensacione potest amodo celebrare.
Item sacerdos tenens in domo sua publice concubinam suspensus est ab officio divino et beneficio per constitucionem factam in synodo a reverendo patre Stephano.
Item addidit penam vigenti videlicet librarum his qui publice tenent concubinam.
(29) Item prohibetur sacerdotibus ne secum prolem habeant, quem in sacro ordine genuerint, propter scandalum, et ne in domibus suis habeant aleas vel decios prohibetur.
(30) Prohibeant eciam sacerdotes ne laici teneant concubinas publice, et qui post trinam amonicionem tenuerit, tam ipse quam ipsa ab ingressu ecclesiae arceantur, et si perseveraverint, gravius puniantur.
(31) Item in consilio est statutum quod antique reliquie amodo extra capsam nullatenus ostendantur nec exponantur venales; inventas autem de novo publice venerari non presumat nisi prius auctoritate Romani pontificis fuerint approbatae.
(32) Nullus passim recipiatur ad predicandum nisi fuerit autentica persona vel ad hoc ab episcopo destinata.
Questores quoque elemosinarum tantum ea dicant populo que in literis domini pape vel archiepiscopi continentur.
Sacerdotes tamen loci populum sibi commissum diligenter inducant pietatis intuitu, non animo extorquendi, ad elemosinas erogandas.
(33) Nullus recipiatur ad qurerendas elemosinas in ecclesia sine literis archiepiscopi, nisi sit parochianus ecclesie vel de vicinia notus tantum.
(34) Nullus clericus patronus faciat juramentum antequam sit archiepiscopo presentatus.
Archiepiscopus autem faciat receptum jurare quod ad patronos accedat et debitum faciat juramentum.
Sed ne resignationes fiant in manus abbatum vel quorumlibet patronorum, sed in manibus archiepiscopi tantum districtius inhibetur.
(35) Statuitur quod ornamenta ecclesie non obligentur pignori, nisi pro necessitate ecclesie cum consilio parrochianorum.
(36) Sacerdotes moneant frequenter parrochianos suos ut filios suos instrui faciant diligenter et scholas attencius frequentare, quia illeterati non sunt ad officia ecclesiastica admitendi.
(37) Prohibetur districte ne aliqua ecclesia domino terre cornagium vel aliquod tale conferre presumat, donec habeat sui episcopi consilium super hoc ut ejus auctoritate fiat quod fuerit faciendum.
(38) Nullus curam animarum habens, vel non sacerdos recipiat ecclesiam ad firmam, nec sacerdos eciam nisi de licencia archiepiscopi, dum tamen archipresbyter sollicitudinem adhibeat super hoc competentem.
(39) Precipitur sacerdotibus ut cum res vel homo ecclesie detinentur, moneant detentorem ut reddat vel recedat, et sacerdos vel archipresbyter caucionem accipiat, non detentor, et coram officiali vel coram episcopo partibus terminum assignet competentem.
Si autem reddere et recedere, noluerint et detinere constiterit, locum in quo res ecclesie detinetur interdicto supponat, si locus est de dominio detentoris, alioquin detentorem, premissa monicione canonica, per censuram ecclesiasticam compellat.
(40) Statuitur quod condonati cujuslibet domus religiose aliquod signum in eminenti loco portent ad arbitrium episcopi et religionis indumenta congruencia, ut per hoc ab aliis distingantur et sicut religiosi ab ecclesia deffendantur, et ad hoc faciendum per suos presbyteros compellantur.
(41) Nullus clericus vel laicus vel religiosa persona recipiat decimam de manu laici, nisi per manum archiepiscopi.
(42) Districte precipitur ne sacerdos cutellum cum cuspide deportent nec clerici sacerdotum vel alii in sacris ordinibus constituti, nisi in justi causa timoris.
(43) Precipitur sacerdotibus ne testamenta sua ordinent vel faciant per manum laicalem, et ipsi frequenter prohibeant laicis ne testamenta sua ordinent nisi in presentis sacerdotis.
(44) Precipitur sacerdotibus ut immobilia de bonis ecclesie acquisita tantummodo suis legent ecclesiis; de jure enim aliud facere non possunt; de mobilibus suis racionabile possunt facere testamentum: domus autem ustensilia et suppellectilia successoribus suis relinquant.
(45) Precipitur omnibus clericis habentibus ecclesias ut ad singula tempora ordinum se ordinandos offerant, et qui ordinati sunt in ecclesiis suis resideant, nisi eis aliter facere permitatur de licentia episcopi speciali.
(46) Precipitur presbyteris quod sub citacionibus faciendis credant his qui crediderunt fidem, sed sub excommunicacionibus ferendis vel absolucionibus faciendis non credant litteris, sentencias audacter ferant, latas districte servent, nec timore parcentes alicui nec amore.
(47) Quum aliquid mandabitur archipresbyteris, si alias comode certificare curiam non possunt, apponant sigilla sua super literas curie, in signum quod mandata curie execucioni demandaverunt.
(48) Quando quis excommunicatus ab ecclesia est absolvendus, super hoc pars adversa certificetur, et tunc solempniter cum psalmo penitenciali: Miserere mei Deus, et oratione: Absolve, devote et cum gravitate est absolucio impendenda.
(49) Sciendum est quod excommunicati sunt ipso facto qui in clericos vel quoscumque religiosos manus injiciunt violentes, incendiarii, cimiteriorum et ecclesiarum violatores, et qui literas domini pape falsant vel ad hoc auxilium praestat vel eciam falsatas scienter penes se ultra quindecim dies servat, vel eis falsis utitur etiam ignoranter, si crassa ejus sit ignorancia et suspicio.
(50) Item excommunicati sunt per episcopum sortilegia de sacramentis facientes et qui maliciose procuraverant abortum ex quo sentenciam excommunicacionis latam propter hoc audierunt.
Et qui ad conjungendum et ad disjungendum falso matrimonio vel ad exherendum aliquid scienter deponunt testimonium falsitatis, et testes sunt per episcopum vel ejus penitenciarium absolvendi.
Has autem sentencias in suis ecclesiis frequenter denunciant sacerdotes.
(51) Sciendum est quod excommunicatus, eciam a domino papa, a quolibet sacerdote potest absolvi in articulo mortis, satisfacione promissa, si pro offensa vel soluto prius judicato, si pro re judicata vinculo excommunicacionis fuerat innodatus; si tamen habuerit de hoc facultatem, recepto ab eo prius juramento, quia quum cicius habebit oportunitatem, excommunicatoris sui presenciam adhibet, mandato ipsius pariturus.
Si autem infirmus offensam emendare non poterit vel solvere judicatum, inducendus est heres ipsius ut hoc faciat, non tamen per penitenciam compellendus.
(52) Sacerdotes precipiant omnibus etatem adultam habentibus instituta jejunia observare, ut jejunium quadragesimale; quatuor temporum, vigeliarum, videlicet Natalis Domini, Assumpcionis beate Marie virginis, beati Johannis Baptiste, apostolorum Petri et Pauli, beati Mathei, Symonis et Jude, sancti Andree, beati Laurencii, Omnium Sanctorum; jejunium in letania majori, scilicet in festo beati Marci evangeliste, et in tribus diebus Rogacionum.
Si qua autem de vigiliis pretaxatis die dominica evenerit, jejunandum est die sabbati precedenti sub pena excommunicacionis [1].
Inhibeant sacerdotes maxime in tempore quadragesimali, ne quis in dominica prima quadragesime carnes manducare presumat nec aliquid aliud, nisi ea quibus in quadragesima licite possunt uti.
(53) Pronunciandum est laicis ut sciant tempora feriandi per annum, id est, omnem domenicam a vespera usque ad vesperam.
Feriandi vero per annum isti sunt dies: Natale Domini; sancti Stephani; sancti Johannis evangeliste; sanctorum Innocencium; sancti Silvestri; octava Domini; Epyphania Domini; Nativitas sancte Marie; Annunciacio; Purificacio; Assumpcio et Concepcio ipsius; dies Parasceve cum omni reverencia et honore; sanctum Pasca cum tribus diebus sequentibus; Ascencio Domini; dies Penthecostes; Invencio sancte Crucis; sancti Johannis Baptiste Nativitas et decollatio ipsius; duodecim apostolorum et maxime sanctorum Petri et Pauli, Andree, Jacobi, Thome, Philippi et Jacobi, Bartholomei, Matheo, Symonis et Jude, Mathei et Barnabe, qui sua predicacione mundum illuminaverunt, sancti Laurencii; et precipue sanctorum Mauricii sociorumque ejus, in quorum honore mater; ecclesia fundata est; sancti Michaelis, archangeli; dedicacio cujuslibet oratorii; et sanctorum pontificum Gaciani, Lidorii, Martini et Bricii; sancte Marie Magdalene; et alie festivitates quas singuli presbyteri in suis parochiis ab antiquo populo collaudaverunt, que vicinis tantum circum morantibus indicende sunt, non, generaliter omnibus.
Reliquas vero festivitates per annum non sunt cogendi ad feriandum, sed monendi ut morem antiquum observent.
(54) Prohibemus sub pena excommunicationis, et magne emende ne alique, persone consenciant matrimonialiter per verba de presenti donec sint ante fores ecclesie, quum debet benediccio nupcialis celebrari.
Possunt tamen dare fidem inter eos de matrimonio contrahendo, si sancta Ecclesia id poterit sustinere, et hoc tamen non fiat sine presencia sacerdotis.
(55) Sciendum est quod in quinto gradu consanguinitatis, affinitatis et supra possunt modo licite matrimonia copulari.
Clandestina conjugia penitus inhibemus, prohibentes eciam ne quis sacerdos talibus interesse presumat, statuentes ut, cum matrimonia fuerint contrahenda in ecclesiis, presbyteri publice proponant, competenti termino prefinito, ut infra illum qui voluerit legitimum impedimentum opponat, et eciam ipsi presbyteri nihilominus investigent utrum aliquod impedimentum obsistat.
Cum autem probabilis apparuerit conjectura contra coppulam contrahendam, contractus impediatur expresse, donec quid fieri debent ac super eo manifestis constiterit documentis.
Si quis vero hujusmodi clandestina conjugia inire presumpserit in gradu prohibito, eciam ignoranter, soboles de tali conjunctione suscepta prorsus illegitima censeatur.
De parentum ignorantia nullum habetur subsidium cum illi taliter contrahendo non expertes sciencie vel saltem affectatores ignorancie videantur.
Pari modo proles illegitima censeatur, si ambo parentes impedimentum scientes legitimum, preter omne interdictum in conspectu Ecclesie contrahere presumpserint.
Sane parochialis sacerdos qui tales conjuncciones prohibere contempserit, aut quibus eciam alii regulares qui eis presumpserint interesse, per triennium ab officio suspendatur, gravius puniendus, si culpe qualitas postulaverit; sed et his qui taliter copulare presumpserint eciam in gradu concesso condigna penitencia injungatur.
Si quis autem ad impediendum legitimam copulam maliciosum impedimentum objecerit, ecclesiasticam ulcionem non effugiat.
(57) [2] Volumus et precipimus quod terminus praetaxatus tantum contineat temporis intervallum quod in se habeat tres dies dominicos vel festivos in quibus quasi tribus edictis perquirat sacerdos a populo sub pena excommunicacionis de legitimitate sponse et sponsi qui debent conjungi, videlicet utrum sit in eos consanguinitas, affinitas, dispar cultus, publice honestatis justicia, votum solempne, error persone, et error condicionis, minor etas, delicti enormitas, compaternitas que tantum excludit quatuor personas, cumpatrem et cummatrem, filiolum aut filiolam, fratrem aut sororem spirituales.
(58) Semper prohibeant sacerdotes sub pena excommunicacionis in nupciis sortilegia fieri.
Si autem in opinione graduum aliqua dubitacio emerserit, in hoc diffinicio episcopi requiratur, nec sacerdos in casu dubio audeat perficere matrimonium episcopo inconsulto, sed ad ipsum referat quaecumque emerserint super matrimonia questiones.
(59) Prohibeant sacerdotes sub pena excommunicacionis publice in ecclesia ne alter conjugum ad religionem transeat aut recipiatur, nisi per manum archiepiscopi.
De extrema Unctione.
(60) Ad sacramentum extreme unctionis moneant sepe populum diligenter sacerdotes, non tantum divites sed et pauperes et omnes maxime a quatuordecim annis et supra, ut omnes convenienter, cum fuerit necesse, exhibeant se paratos, sanctum oleum ad cos cum magna diligenda et honore defferentes cum suplicio et stola induti.
Doceant sacerdotes sepe populum hoc sacramentum licite iterari et sepe recipi in qualibet magna infirmitate unde mortis est metus, et post susceptum reverti licite ad opus conjugale.
(61) Ex consilio Lateranensi.
Statutum est in concilio et districte injunctum medicis corporis ut cum eos ad infirmos vocari contigerit, ipsos ante omnia moneant et indicant quod medicos advocent animarum, ut postquam infirmo fuerit de spirituali salute provisum ad corporalis medecine remedium salubrius procedatur.
Si quis autem hujus constitucionis transgressor extiterit, tamdiu ab ingressu ecclesie arceatur donec pro transgressione hujusmodi satisfecerit convenienter.
Ceterum autem cum anima sit preciosior corpore, sub interminacione anathematis prohibetur ne quis medicorum pro corporali aliquid egro suadeat quod in periculum anime convertatur.
Singuli sacerdotes singulorum habeant calices in quibus communicentur infirmi; decori sint et mundi, ut in eis infirmi devocio excitetur; nec permitatur diachonos deferre infirmis sacrum corpus Dei, nisi in necessitate, cum sacerdos fuerit absens, sed semper cum magna reverencia et maturitate illud deferat in pisside ydonea bene clausa propter casum.
Ineundo et redeundo ad infirmum, si tanta sit via, semptem psalmos penitenciales cum letania dicant.
Frequenter moneantur laici et eciam pueri ut ubicumque viderint defferre sacrum corpus Dei, statim genua flectant, tanquam domino et creatori suo et, junctis manibus, quousque transierit, orent.
(62) Pium videtur et tutum ut quilibet sacerdos infirmum in extremis laborantem absolvat de omnibus quibus cum absolvere potest.
Et si aliquid de corpore Christi in ore infirmi remanserit vel inde exierit quod ab eo recipi non potest aliquam formam habens, ab ipso sacerdote debet sumi convenienter vel comminutum in calice cum modico vino alicui bonam consciendam habenti [3] dari.
Si autem infirmus adeo fuerit delicatus quod sub magna forma corpus Domini recipere non possit, sub minima formati detur in calice comminutum et cum modico vino in ore infirmi instilletur, et maxime si sine scandalo fieri aliter non possit, ne infirmus obire sine viatico videatur.
(63) Ab infirmis in mortis periculo constitutis est inquirenda confessio peccatorum, non penitentia injungenda; eis tamen est intimendum ut conterantur et doleant de peccatis universis et singulis, non tantum timore pene quam peecando meruerunt, sed quia Deum patrem suum et creatorem offendere presumpserunt, acerbitates egritudinis quasi flagella pii patris, quamdiu ei placuerit, eum gaudio sustinentes.
Si autem convaluerint, statim ad sacerdotem accedere debent et tunc eis penitencia competens injungatur.
Ex concilio Turonis.
(64) In concilio prohibetur ne quis pro benediccione nubencium, exequiis mortuorum et aliis sacramentis pecuniam extorquere presumat, aut plegos exigat, aut propter hoc ficticia impedimenta opponat.
Debent tamen a parrochianis quibus impensa sunt sacramenta ecclesiastica conferri, et sunt per episcopum compescendi qui maliciose nituntur laudabilem consuetudinem mutare, et ideo jubemus ne sacerdos aliquis in casibus hujusmodi sibi audeat jus dicere, sed apud superiorem querelam deponat.
De confessione sacerdotum.
(65) Recipitur quod sacerdotes episcopo vel penitenciariis suis saltem semel in anno confiteantur peccata.
Permittit autem archiepiscopus quod possint iterum, quoties opus fuerit, aliis sacerdotibus confiteri; clerici autem antequam ordines recipiant episcopo vel penitenciariis discretis confiteantur, ne forte pro simplicitate confessionis irretiti irregularitate contineantur.
(66) De consilio Lateranensi. [4]
Doceatur maxime ante quadragesimam omnis utriusque sexus fidelis quod, postquam ad annos discretionis pervenerint, omnia sua fideliter confiteantur peccata saltem semel in anno proprio sacerdoti et injunctam sibi penitenciam studeat pro suis viribus adimplero.
Si quis autem alieno sacerdoti voluerit justa de causa sua confiteri peccata, licenciam prius postulet et obtineat a proprio sacerdote, cum aliter eum non possit absolvere vel ligare.
Sacerdos autem sit cautus et discretus ut, more periti medici, superinfundat vinum et oleum vulneribus sauciati, diligenter inquirens peccatoris circumtaucias et peccati.
Caveant autem omnino ne verbo vel signo aut aliquo quovis modo perdat aliquatenus peccatorem, et si prudenciori indigerit consilio illud absque ulla expressione persone caute requirat, quum qui peccatum in penitenciali judicio sibi detectum presumpserit revelare non solum a sacerdotali officio deponendum decrevimus, verum eciam ad agendam perpetuam penitenciam in arctum monasterium detinendum.
Consulimus autem et monemus ne sacerdos missas injungat penitentibus, sed ut cupiditatis notam fugiat in hac parte fructum qui ex tali injunctione solet sacerdotibus pervenire censeat pauperibus errogare.
(67) Ad audiendam confessionem eminentem sibi locum sacerdotes eligant ut convenienter possint videri, et in locis abditis ac extra ecclesiam nullus recipiat confessionem nisi in magna necessitate.
In confessione habeat sacerdos vultum humilem et oculos in terram, nec indiscrete et frequentius respiciat faciem confitentis, maxime mulieris, et pacienter audiat quod dixerit et sepius lenitatis pro posse suo ei pluribus modis persuadeat ut confiteatur integre, unde vere et aperte aliter dicat ei non habere.
(68) In confessione sibi caveant sacerdotes ne inqirent nomina personarum cum quibus peccaverunt confitentes, cicumstancias tantum que possunt aggravare peccatum.
Quia per experienciam certam didicimus pro fornicacione vel eciam peccatis majoribus fere nullam vel minimam penitenciam penitentibus injungi a sacerdotibus ignorantibus seu negligentibus canonica instituta, precipimus quod sacerdotes debeant inquirere diligenter et peccata usitata et usitatas circumstantias peccatorum, maxime gule, luxurie et cupiditatis, quibus genus humanum frequencius corrumpitur et fedatur.
Vicium autem gule in excessu cibi et potus attenditur, maxime fit in quinque: inquiratur igitur penitens utrum aliquem excessum fecerit querendo cibos nimis sumptuosos et nimium delicatos, sicut dives in evangelio, qui epulabatur quotidie splendide, et Judei qui carnes cupierunt in deserto.
Inquiratur utrum peccaverunt in nimia ciborum vilium sumptione, sicut Sodomite, quorum peccatum fuit ex habundancia panis; utrum sumendo cum nimia aviditate, sicut Esau, vel cum nimio appetitu, sicut filii Hely.
Si vero ante horam sicut Jonathas; quod si quis fecerit moneatur a talibus abstinere et curare contraria contrariis studeant diligenter; hii siquidem sunt satellites Nabuzardam, quod interpretatur princeps cecorum, qui Jerusalem, id est, fidelem animam funditus destruxerunt.
(69) A crapula et ebrietate omnes clerici diligenter abstineant, unde sibi vinum temperent et se vino, nec ad bibendum quempiam incitent, cum ebrietas et mentis inducat exilium et libidinis provocet incensionem; si quis autem super hiis se culpabilem exhibuerit, nisi monitus a superiore satisfecerit competenter, ab officio et beneficio suspendatur; et hoc precipient sacerdotes populo, firmiter injungentes dominos tabernarum in domibus suis vel locis circumadjacentibus parrochianorum suorum causa potacionis sustineant conventicula congregari, ostendentes eis quod talis potacio est inevitabilium occasio peccatorum; si autem amonitus huic salubri statuto acquiescere noluerit, tam ipse quam familia ejus ab ingressu ecclesie arceantur.
(70) Inquiratur utrum penitens aliquando ebrius fuerit; si vero laicus per ebrietatem vomitum fecerit, tres dies penitere debet sine carne et vino et camisia, sicut dicit Beda.
Si vero sine vomitu ebrius fuerit, pro singulis ebrietatibus quae turbant statum mentis solent aliqui penitenciam injure injungere singula jejunia in pane et aqua, eciam privatis personis.
Sacerdos autem quilibet si inebriatur per ignorandam, septem dies peniteat in pane et aqua, ut ait Theodorius; si per negligenciam, quindecim dies; si per contemtum, XL dies; si dyachonus, XXX dies; reliqui clerici, juxta ordinem suum, sacerdotis judicio puniantur.
Si quis vero ea die qua eucharistiam sumpserit per voracitatem vel ebrietatem vomerit, multo gravius puniatur; si quis per nequiciam alium inebriat, XL dies peniteat.
Quod si et consuetudinem habuerit, communione privetur, donec digne peniteat et emendare promittat.
Qui cogit hominemut inebrietur, humanitatis gracia acerrime corrigatur et septem dies peniteat; si per contemptum, XXX dies peniteat.
(71) Circa peccatum luxurie queratur utrum penitens accesserit ad prostantes mulieres seu viduas vel abias et queratur numerum illarum quibus peccavit; si nescit numerum, estimative saltem credat quod dicat; queratur eciam de vicibus et quanto tempore in peccato mansit et quo loco, sacro vel non sacro.
(72) Si solutus cum soluta concubuerit, tres annos peniteat secundum canonum rigorem, secundam, tertiam feriam et sextam, cibis jejunando communibus.
Si cum vidua, quatuor annis; sed quia fragilitas nostri corporis non patitur tanti rigoris manere censuram, hujusmodi penitenciam emittant vel temperent sacerdotes in orationibus vel elemosinis vel aliis satisfacionibus quantum noverint et prout viderint expedire, et quum sepius et negligencius penitens ea commiserit, tanto magis et tempus addatur, et modus penitencie [5] hoc moderamine intelligatur in omnibus penitenciis pro quocumque crimine imponendis.
De publicis meretricibus.
(73) De prostantibus periculum penitenti ostendatur; sunt enim forte conjugate vel moniales vel a parentibus eorum cognite, et leprosis sepius se supponunt.
Propter quod accedentes ad eas incurrunt frequencius morbum lepre.
Si quis autem ad tales accesserit, maxime ignotas, tutum est ei infligeri penam pro adulterio infligendam.
(74) Queratur utrum ad conjugatas accesserit cum quot, quociens, quo loco, quo tempore; si conjugatus solutam cognoverit, ille septem annos peniteat, quia fedus conjugii violavit, et illa quinque, quartas et VI ferias jejunando, habito moderamine prenotato; si conjugatam cognoverit, cum majus constat esse peccatum, major ei injungatur penitencia.
(75) Item queratur de virginibus defloratis; quot autem defloravit, tot debet maritare, si potest, vel alias virgines pauperes loco earum, vel saltem ipsas corruptas, si indigeant, substentare vel ingressum religionis eis, si voluerint, procurare; injungenda est eis nichilominus penitencia que pro simplici fornicacione superius est annotata.
Si autem quia eis viam aperuit ad peccandum, timeat quia omnibus peccatis communicabit que ille per carnis libidinem perpetrabunt.
Item queratur si cum monialibus peccaverit, et eodem modo quo supra, quod si fecerit, ad archiepiscopum transmitatur.
(76) Mulierem que cognita fuerit a proprio sacerdote vel alio qui ejus confessionem audivit vel eam baptizavit, propter enormitatem criminis, maxime si scandalum inde fuerit, diceremus ad archiepiscopum esse mittendam; sed volentes in hac parte linguas compescere detractorum qui forte nos dicerent istud injungere in gravamen et odium sacerdotum, penam canonicam talibus injungendam nolumus declarare.
(77) Femina soluta que cum patre spirituali fornicata fuerit omnia derelinquat et res suas pauperibus tradat et conversa in monasterio Deo usque ad mortem serviat.
Cum autem propter fragilitatem sexus rigor iste non valeat observari, provideant sacerdotes quibus tales confesse fuerint ne vino, canonis oleum discrete minime conjungentes, sic temperent penitenciam ne immensitate ponderis obteratur, neque pro relacione indebita igne purgatorio crudelissime relinquatur.
Nobis autem videtur talibus tutum esse arcte penitencie, quamdiu vixerint subjacere.
Si autem conjugata fuerit, gravius est peccatum et gravius punienda, ni jugum matrimonii impediret.
Si autem non fuerit filia spiritualis ejus a quo cognoscitur, cum ea minus est agendum.
(78) Queratur si ad consanguineas suas accesserit vel ad uxores consanguineorum vel ad cognitas ab eis, et an in gradu proximo et remoto et de aliis ut supra; et tales ad archiepiscopum debent mitti.
Queratur si mulierem indebito modo cognoverit; si querat penitens quomodo, non respondeat sacerdos; si dicat se fecisse, querat quomodo et quociens, etc.
Queratur si in puerperio, quod prohibeatur in lege, et si in menstruo, quod similiter prohibetur.
Ubi eciam est periculum corporale et patris propter periculum elefancie et prolis, quia ex corrupto semine nascitur corruptus fetus et fere semper, ut asserunt physici, est gibbosus aut contractus vel hujusmodi.
Si quis cum muliere in puerperio concubuerit, X dies peniteat in pane et aqua; eadem penitencia potest injungi ei qui modo indebito uxore sua utitur, in vase eciam naturali; eadem penitencia potest injungi qui scienter ad mulierem menstruatam accedit.
Mulier vero si viro volenti accedere ad eam non revelaverit morbum suum eamdem penitenciam subeat, et si revelaverit et vir nichilominus ad eam accesserit, mulier minus est in culpa.
Item queratur si ad pregnantem accesserit, utrum mulier abortum fecerit, et tuuc nisi ad aliam causam hoc factum noverit, ad archiepiscopum transmitatur.
Item queratur si cum mulieribus tantum peccaverit: si dicat cum alio se peccasse, queratur cum qua re ut supra.
Item contra omnia peccata carnis solent se munire penitentes, vitare malam societatem et opportunitatem peccandi, quod est evitare loca et personas cum quibus vel quas peccare possumus vel solemus.
Unde versus:
Multos et multas fures facit esse facultas.
De pollucione nocturna.
(79) Item queratur utrum dormiendo aliquando ei contigerit pollucio; que si ex ebrietate vel precedenti cogitacione illicita evenerit vigilando, magis est timendum.
Queratur autem utrum ei hoc placuerit et si hoc queratur, utrum aliquid fecerit per quod hujusmodi pollucio compleatur.
Si dicat, sic queratur quid fecerit et quomodo.
(80) Quum autem peccatum mollicie adulterium vincat et hominem sive mulierem monstrum efficiat, consulimus quod cum septima penitencia singulis septimanis singule discipline injungantur.
Item injungendo penitenciam pro peccato debet peccatum et circumstancias sacerdos considerare que possint aggravare peccatum; scilicet locum utrum in ecclesia vel cymeterio; utrum sacerdos vel dyaconus vel subdyaconus et hujusmodi; tempus, scilicet in precipuis solempnitatibus; quod si fecerit, et honeste videtur ut in vigiliis festorum que violavit, jejunet omnibus diebus vite sue, eciam in pane et aqua, vel saltem redimat competenter.
(81) Queratur utrum mulierem non suam lascive aspexit, concupivit, sollicitavit, tractavit, osculatus sit, nam secundum canones: si quis lingua lascivus fuerit, triduana penitencia expietur.
Si quis obtractaverit puelle pectus vel turpitudinem puellarum, si clericus, V dies; si laicus, III dies; si monacus vel sacerdos, a divino ministerio suspensus XX dies peniteat.
Scriptum est enim: neque tetigeris, neque obtractaveris turpitudinem feminarum.
Item queratur utrum aliquam pro aliquo sollicitaverit vel peccato alterius consenserit, consilium, auxilium vel consensum impendit.
Utram conjugatam vel aliam, utrum pro conjugato vel alio, et quomodo et quando.
Sollicitatores mulierum pro alio sive consencientes peccato aliorum, secundum quod magis vel minus peccaverunt, puniantur.
Quandoque non minus peccant quam illi qui peccatum perpetrant.
(82) Item queratur utrum sortilegia fecerint de sacramentis Ecclesie; vel demonibus immolantes vel demonia invocantes ad archiepiscopum sunt mittendi.
De sacrilegiis.
(83) Si precaverint ad fastinum vel qualescumque precaciones, excepto simbolo et oracione dominica, vel alia autentica oracione, et qui cantant et cui cantantur, tres quadragesimas peniteat.
Nullus in evangelio vel psalterio vel in rebus aliis furta vel futura inquirere presumat; quod si fecerit, XL dies peniteat.
(84) Queratur utrum rem alienam injuste habuerit, videlicet per furtum vel per fraudem, usuram, rapinam, et si hoc, sibi caveant sacerdotes ne missas, elemosinas vel hujusmodi pro restitucione injungant, quia pro regula est circa restitutiones, quod vero domino facienda est restitucio, si de facili possit inveniri et lesor possit; mortuo vero vel non invento vero domino, restituendum est proximioribus personis ut uxori, tantum quod justum fuerit, vel filiis vel patri vel matri vel illis precipue qui constituti sunt heredes testamenti vel qui ab intestato succedunt.
Si vero dominus est incertus vel non possit inveniri cui debeat restitui, tunc demum cum consilio Ecclesie eroganda sunt que debentur, pro illis qui jus in re maleliabita habuerunt; sic et de inventis est faciendum; non autem circa male habita sufficit restitucio sola, sed condigna debet injungi penitentia pro peccato.
Quando certus est verus dominus et inventus, injungendum est lesori ut ei, si potest, faciat immediate, si velit et audeat revelare; si autem, mediante sacerdote vel alio bono viro, nemine nominato, vel compenset lesor per servicia quantum possit, animo restituendi.
Si vero sit grave dampnum et lesor non possit solvere, debet petere veniam personaliter a dampnificato, si audeat, alioquin hoc faciat, aliquo bono viro mediante, nemine nominato, et ipse satisfaciat jejuniis et oracionibus et corporalibus disciplinis, habens in proposito quod omnia restituet, si ad fortunam venerit pinguiorem.
(85) Item queratur utrum alieno dampna consenserit; quod si fecerit, distinguendum est: quod si consenserit de simplicitate vel negligencia, non impediens lesurum cum posset, vel ledendo non premuniens, non videtur teneri ad restitucionem dampni, sed ad satisfaccionem penitencie pro negligencia; inducat tamen lesorem ad satisfaciendum leso.
Si vero prebuit consilium, vel auxilium, vel favorem in dampnum alterius, vel partem habuerit dampni, teneretur satisfacere in solidum, nisi quantum ab aliis noverit esse solutum.
(86) Queratur utrum illi qui rem suam injuste delinet dampnum intulerit; quod si fecerit, si equale fuerit, poterit sustinere, tantum de dolo peniteat; si majus est, quod superest reddat.
(87) Queratur utrum stupri causa aliquid habuerit a conjugata, et si hoc habuerit, marito suo reddat; si a persona religiosa, ecclesie sue; si ab ancilla de rebus domini sui, ipso domino est reddendum.
(88) Diligenter attendat sacerdos cujus officii sit penitens; nam si mercator sit vendens vel emens ad mensuram, prohibendus est ne habeat pondus et pondus, mensuram et mensuram; et si habuerit falsam mensuram, vel falso pondere mensuraverit, tenetur restituere, si sciat quibus.
Similiter de omni malo acquisito restitucio est facienda, ut dictum est.
Si autem nesciat quibus propter injusticias multas, satisfaciat ecclesie vel ecclesiis quarum parrochianos credit esse, vel pauperibus, tantum ad consilium ecclesie, et sic de aliis officiis, suo modo, ut supra.
(89) Si quis per necessitatem furatus fuerit cibaria, vel pecus per famem, vel vestes per nuditatem, tres hebdomadas peniteat.
Si reddiderit, non cogatur jejunare.
Si quis furtum capitale commiserit, id est, quadrupedia tulerit, vel casas effregerit, septem annos peniteat; si quis de minoribus semel aut bis furtum fecerit, reddat quod tulit et per annum peniteat.
(90) Quomodo familie possunt uti de rebus male acquisitis.
Dicendum est filiis feneratorum et omnium raptorum quod de hujusmodi bonis debent arctissime vivere, et prout possunt damnificatis, si pinguior obvenerit eis fortuna, debent reddere eciam de proprio quantum possunt, quantum ad eos pervenerit.
Item consulatur militibus qui largiores spontaneas eleemosinas faciunt, ut investiendo pauperes et ecclesie redditus conferendo, et hujusmodi, quod sanctius videretur quod dampnificatis daretur vel pocius redderetur.
(91) Item queratur utrum pro cupiditate aliquando perjuraverit vel fidem violaverit, vel ecclesiam, vel cymiterium; et tales ad archiepiscopum mittantur.
(92) Item queratur utrum ex ira alicui comminatus fuerit, vel enormiter Deum vel sancta juraverit, vel aliquem occiderit, vel causa dampni alicui fuerit, utrum in tristiciam mentis inciderit, quae mortem operatur eternam, vel aliquem odio habuerit; quod si fecerit, moneat diligenter ut deponat rancorem et odium; debita vero vel querelam non tenetur remittere, sed petere potest, pacato animo, coram judice.
(93) Si quis alium per iram percusserit et sanguinem perfuderit, si laicus est, XX dies peniteat; si clericus, XXX dies.
Illi autem qui gradum habent puniri amplius debent, dyaconus VI menses, presbyter unum annum.
(94) Item queratur utrum per invidiam doleat vel doluerit de utilitate proximi vel de ejus infortunis letus fuerit.
Item utrum per invidiam alicui detraxerit, de quo Basibus dixit: Si quis detraxerit ei qui preest, VII dies peniteat.
(95) Item queratur utrum si quis per superbiam super alios mente et opere se levaverit, cum dicat evangelium: qui major est, verumtamen minor fiat, et quanto major es, humilia te in omnibus.
(96) Item queratur utru mocciosus fuerit in hiis que pertinent ad salutem, id est, negligens et indevotus, et tales timeat, quia maledictus homo qui opus Dei facit negligenter.
(97) Sciendum est quod omnibus qui ex justa causa videntur non posse, sine magno gravamine, frequenter vel in arcta dieta jejunare, possunt redempciones vel compensationes adhiberi per elemosinas vel per oraciones et peregrinaciones.
Et per abstinenciam a carnibus vel piscibus et hujusmodi, secundum statum personarum vel a vino in quadragesimalibus cibis, propter viam peregrinacionis, facilius quam propter alia est relaxacio indulgenda vel commutacio.
Similiter et propter societatem, non tantum quamlibet, sed si accedat ad mensam alienam vel alius ad suam cui se debeat conformare, et hoc sine magno gravamine vel sine gravi dampno vel scandalo nequiverit evitare, vel eciam pro solempnitate, si interfuerit divinis.
(98) De sollicitudine confessionis.
In hoc eciam debet esse sacerdos sollicitus ut penitenti pondus insuportabile non imponat, licet recipere sit paratus, sed sic penitenciam temperet injungendam ut a studio non cogatur cessare scolaris, ab officio suo faber, vel agricola, vel alius laboriosus, ut domui sue providere non possit vel dominum suum cursor sequi non possit; et ne peccato occulto publicam penitenciam injungat.
Caveant diligenter sacerdotes ne peccantes publice faciant in aliquo loco publice penitere.
(99) Sacerdotes in confessione, majora majoribus servantes, mittant ad archiepiscopum vel ejus penitenciarium: penitentes propter homicidia, perjuria, injectiones manuum in clericos, vel quoscumque religiosos, propter incendia, symoniam, propter librarii falsitatem, incestum, propter lapsum carnis cum masculis, cum brutis animalibus, cum monialibus, propter violaciones cymiteriorum vel ecclesiarum.
Item mittendi sunt ad archiepiseopum scismatici, heretici, sortilegi, qui de sacramentis Ecclesie sacrilegia commiserunt, vel ad hoc auxilium impenderunt, et clerici qui furtum commiserunt.
Item clerici penitentes quicumque qui irregulares facti sunt, ad archiepiscopum mittendi sunt; qui bis permisit baptizari et qui interfuit, et qui sine prima tonsura aliquem ordinem susceperunt, et qui susceptis ordinibus saltum fecerit, et quicumque per se vel per alium homicidium perpetraverit vel judicio sanguinis interfuit, et qui ut abortivum fieret modo aliquo procuravit.
Item qui auctoritatem consilii sive auxilium vel consensum vel in aliquo impendit unde mors hominis secuta est vel mutilacio membrorum, sive in aliquo occasio sive causa fuit, ad episcopum debet mitti.
Item qui litteras dictat, scribit vel legit, vel aliquid amminiculum prestat ad hoc ut aliquis mutiletur vel occidatur, ad episcopum est mittendus.
Item clerici seu presbyteri qui suspencione vel excommunicatione nexi promoti sunt vel divina celebrarunt.
Item sacerdos seu minister cujus aliquid evenerit neglicencia circa sacramentum altaris inhonestum, quocumque modo evenerit, ad consilium episcopi debet mitti.
(100) Quomodo de fide trinitatis debet populo praedicari.
In fide Trinitatis et Incarnacionis et septem sacramentorum et in septem opera misericordie, que septem capitalibus viciis opponuntur, populum tam majorem quam minorem sacerdotes studeant instruere diligenter.
De Trinitate autem ad minus docere tenetur expresse quod Pater et Filius et Spiritus sanctus sunt tres persone, et ille tres persone sunt unus Deus, una substancia, et cum fides non subjaceat racioni, non est querendum in hiis que ad fidem pertinent, quomodo vel quare, sed simpliciter credere debemus, et in futuro plene intelligemus.
(101) Circa fidem Incarnacionis docere debent Dei filium pro redemptione generis humani carnem assumpsisse in beata Virgine, de carne ejusdem Virginis, non humana, sed sancti scilicet in proposito et ardenti voluntate confessionis et satisfaccionis.
Sed vera penitencia hominem liberat a dyabolo, mundat a peccato et reconciliat Deo.
(105) [6] De sacramento altaris dicendum est quod ex virtute verborum, que Dominus dixit in cena super panem et vinum, et ordinis sacerdotis, sive bonus sit sive malus, contigit quod post prolationem verborum super panem et vinum cum intencione conficiendi, ubi erat purus panis est verum corpus Christi, de Virgine natum, in cruce passum, ad dexteram Dei collocatum, non passibile, quale fuit in via, sed et glorificatum, quale fuit in patria, et ubi erat purum vinum est verus sanguis Christi, qui de latere ejus fluxit; tum sub utraque forma totus est Christus, quia nec corpus est sine sanguine, nec sanguis sine corpore, nec corpus sine aqua, nec utrumque sine divinitate, et hoc sacramentum est cibus et refectio anime viventis per gratiam, et dampnacio anime mortue in peccato, quia qui manducat corpus indigne judicium sibi manducat et bibit, etc.
(105bis) [17] De sacramento conjugii dicendum est quod omnis voluntaria seminis effusio est mortale peccatum, tam in mare quam in femina, nisi per legitimum conjugium excusetur; si fides habet cohitum inter marem et feminam legitimo conjugio copulatos, excusari possunt, si tamen modo debito misceantur.
(106) De extrema unctione dicendum est, sicut beatus Jacobus dixit, quod per eam venialia dimittuntur et quandoque allevantur infirmi, quandoque ad veram contriccionem et eterni gaudii confirmacionem per eam incitantur.
(107) De ordinibus debent credere laici quod non conficit nisi sacerdos, non confert ordines nisi episcopus, et habent eciam virtutem quam Ecclesia profitetur.
(108) Dicatur sepe laicis ut non querant racionem de articlis fidei nec de sacramentis, quia tanta est sublimitas fidei quod ea que sunt fidei non possunt in intellectu comprehendi, unde eciam fides non habet meritum cui humana racio prebet experimentum.
Credant igitur omnia firmiter sine hesitacione quecumque fides catholica asserit; quibus vero non intelligant, majorem fidem adhibentes testibus fidei sicut sunt Apostoli, martires, confessores, virgines, quorum plurimi pro testimonio fidei diversis cruciatibus sunt afflicti, sed in testimonio probati testes veri inventi sunt, quia et in vita eorum in diversis cruciatibus, temporali vita finita, propter eorum merita, divina potencia suscitabat mortuos, illuminabat cecos, contractos erigebat et sanabat infirmos.
(109) Suadeant omnibus sacerdotes septem principalia vicia fugere et timere plus quam mortem temporalem, que non occidit nisi corpus, sed ipsam occidunt animam; videlicet gulositatem, luxuriam, avariciam, tristiciam vel desidiam, iram, invidiam, inanem gloriam sive superbiam, et insistere modis omnibus septem opibus misericordie que sunt: pascere esurientem, potare scicientem, nudum vestire, hospitem suscipere, visitare infirmos, consolari incarceratos, sepelire mortuos; quia sicut testatur veritas in Evangelio, qui ista facere neglexerunt venientes ad judicium audient istam terribilem vocem: ite, maledicti, in ignem eternum, a quo liberemur nos per Dei Filium.