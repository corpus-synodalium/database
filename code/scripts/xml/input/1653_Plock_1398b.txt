In nomine sancte et individue Trinitatis, Patris et Filii et Spiritus Sancti, ac gloriosissime Dei Genitricis Virginis Marie Cecclesie Plocen ac mee singularis adiutricis, domine et patrone Amen. 
Iacobus, Dei et apostolice Sedis providenda episcopus Plocensis wniversis et singulis abbatibus ete prioribus, prepositis, decanis, archidiaconis, fcantoribus, scolasticis, custodibus, cancellariis ceterisque prelatis, plebanisa, canonicis, capitulis, conventibus, monasteriis, tam nostre Cathedralis, quam eciam aliarum ac parrochialium ecclesiarum rectoribus ac universis et singulis tam secularibus, quam religiosis et regularibus clericis ac cunctis Christi fidelibus per civitatem et diocesim Plocensem constitutis salutem in omnium Salvatore et presencium observanciam cum debita obediencia salutarem. 
Quia ex iniuncti officii debito cure pastoralis est divinum cultum augere, mores et vicia subditorum suorum corrigere, eorum utilitati providere, scandalis viam precludere et indempnitati ecclesiarum occurrere, idcirco huiusmodi solio pastoralis preeminencie licet inmeriti presidentes et circa premissa providere cupientes sentenciam quorumdam canonum sive constitucionum ac consuetudinum dudum per nostros predecessores episcopos Plocenses editorum sive tentorum, quos et quas pro morum correccione et divini cultus reformacione ac scandalorum et viciorum evitacione magis utiles iudicavimus, unanimi consilio et assensu fratrum nostrorum capituli ecclesie, nostre Plocensis ac wenerabilium fratrum, Floriani Sancte Marie in Czirwensko sancti Augustini canonicorum regularium, et Johannis sancti Adalberti in castro Plocensi sancti Benedicti ordinum et monasteriorum, abbatum ac conventuum quorumcumque ordinum ac Prelatorum personatus, dignitates vel officia ecclesiastica obtinencium necnon rectorum ecclesiarum parrochialium ceterorumque subditorum, quocumqued nomine censeantur, nobiscum in synodo, quam tunc in Ploczko de anno Domini millesimo etricentesimo nonagesimo octavo, die mensis septembris octava, uconsecracionis vero nostre secundo annos cum eis celebravimus constitutorum, brevi et plano stilo, ut facilius memorie commendari possint, innovandum ac roborandum, ut aliqua sive alia vel aliquas, que et qui nobis in premissis utiles et utilia videbantur per modum statutorum sive constitucionum synodaliumm duximus statuendum, quas sive que pro constitucionibus sive statutis synodalibus et nulla alia habere volumus. 
Ut autem constituciones ipse ad singulorum noticiam perveniant clariorem, omnibus et singulis in virtute sancte obediencie rdistricte precipiendo mandamus, quatenus ipsas infra spacium trium mensium scribi et in suarum ecclesiarum sacristiis reponi faciant et procurent, nam elapsis huiusmodi tribus mensibus nemo per ignorandam earumdem potuerit se tueri etc.
(1) De constitucionibus.
Statuimus, quod constituciones huiusmodi sive statuta synodalia, quilibet personarum superius expressarum ad synoda diocesana et ad convocaciones archidiaconorum, qui ad ipsas venire tenentur, cum facta fuerint, secum afferant ad effectum, quod ipsos huiusmodi statuta habere et servare constiterit, de quibus eciam ipsi archidiaconi in suis visitacionibus et convocacionibus habendis et servandis inquirere sint astricti et tenentur. 
Si quis autem premissorum transgressor fuerit, ipsum pena sex grossorum monete Pragensis pro qualibet vice transgressionis ipso facto pro commodis et necessitatibus ecclesie nostre Cathedralis, si in synodo, totam, si vero in convencione vel visitacione archidiaconorum, quatuor grossos et ipsis archidiaconis duos applicanda mulctamus ac condempnamus, quam infra octo dies a die ipsius visitacionis sive convocacionis sub pena duplici solvere sint astricti communiter et divisim, quas ipsos et quemlibet ipsorum, si non solverint, ac ipsos archidiaconos, si in exaccione huiusmodi etm representacione, cum exigerint ad thezaurum dicte ecclesie, negligentes fuerint, extunc virtute presentis statuti ipso facto incurrere decernimus etc.
Quia que ordinate ac racionabiliter sunt instituta longaque consuetudine interpretata, merito in statu suo debeant firmiter permanere, ideo auctoritate nostra, de consensu et consilio capituli nostre ecclesie Plocensis ac fratrum predictorum presenti constitucione inviolabiliter et sub penis infrascriptis servanda statuimus et ordinamus, quod ordo sive rubrica quo ad divina officia et nocturna in nostra Plocensi ecclesia celebranda, decantanda sive dicenda cum preparaturis ad eadem videlicet: pulsu campanarum, ingressu ecclesie et tempore sive horis, ingressus forma sive modo indumenti sacrorum vestimentorum sive ornatuum, processionum quarumcumque et stacionum in eisdem in locis quibuscumque faciendorum ac regimen earum per quascunque personas, dudum per wenerabiles, patres episcopos pro tempore Plocenses nostros predecessores matura ac dili genti deliberacione institutus et qui in libro nostre Plocensis ecclesie, qui ordinarius sive speculum chori nuccupatur, continetur et est in suis locis et rubricis descriptus, per omnes et singulos prelatos et canonicos nostre Plocensis ecclesie ac altaristas, mansionarios, sive vicarios beneficiatos et quascumque personas in dicta nostra ecclesia ad divina officia celebranda deputatas et deinceps deputandas in suis omnibus et singulis punctis, salvis infra statuendis de Celebracione missarum et vesperorum et aliorum officiorum, diebus solempnibus per nos et nostros successores preiatos et canonicos get alios observetur. 
Verum si persone supradicte vel alique ipsarum in observacione huiusmodi ordinis vel in aliqua parte ipsius communiter vel divisim negligentes vel contempnentes fuerint vel fuerit; si prelatus quatuor, si canonicus trium, si vero altarista, mansionarius sive vicarius beneficiatus, vel persona alia fuerit, kduorum grossorum monete Pragensis pro qualibet vice negligencie vel contemptus penam ipso facto incurrent, quam eciam ipsos communiter et divisim presenti statuto incurrere decemini us et volumus, quam infra octo dies a tempore huiusmodi negligencie vel contemptus, quos octo dies pro monicione canonica ipsis et cuilibet ipsorum communiter et divisim assignamus, sub pena dupli, quam ipsos et quemlibet ipsorum communiter et divisim virtute huiusmodi statuti ac tenore presencium extunc incurrere ipso facto volumus, solvere teneantur et quilibet ipsorum tenetur, quas penas si moniti infra mensem communiter e divisim vigore statuti presentis assignandum non solverint, vel aliqiuis ipsorum non solverit, extunc a omni provisione, quam a mensa nostra episcopali vel capituli nostre ecclesie habuerint sive tenuerint sive in villis sive in decimis vel quibuscumque rebus fuerint, sit ipso facto privatum aet privati, quos eciam tenore presencium privamus et inhabilitamus, et per triennium ad habendam huiusmodi provisionem inhabilitati, nisi nos vel successores nostri episcopi Plocenses pro tempore eos habita satisfaccione condigna, quo ad provisionem habendam tantum habilitarent. 
Si vero provisione huiusmodi persone carent, nisi tres sexagenas grossorum Pragensium ad thezaurum ecclesie nostre reponendas solverit, nullatenus absolvatur. 
Verum si huiusmodi sentencias privacionis et inhabilitacionis per alium mensem dictum primum a inmediate sequentem, quod absit, sustinuerint vel sustinuerit, quem eciam pro canonica monicione ipsis communiter et divisim virtute huius statuti assignamus, extunc beneficiis, que in dicta nostra ecclesia Plocensi habuerint et quam in hac contempserint, per nos vel per nostros successores, citacione tamen ad convincendam eorum maliciam et ad dicendum causam racionabilem, quare privari non debeant, premissa, decernimus privandos et quemlibet ipsorum privandum. 
Quia ignorancia iuris sive facti, cum fuerit crassa, supina vel affectata, neminem excusat, statuimus, ut statuta provincialia in synodis provincialibus edita et non revocata, nec per abusum abrogata sub penis in ipsis contentis in nostris ecclesia et diocesi inviolabiliter observentur.
(2) De rescriptis. 
Cum obediencia victime preferatur et contemtus in subdito perniciose res existunt, statuimus, ut quando nobis vel officiali nostro, qui in his, que ad officium suum spectant, personam nostram representat, alique litere, rescripta et mandata sive precepta aut censuras ecclesiasticas, moniciones, sentencias, citaciones, inhibiciones sive commissiones vel alia quecumque licita continentes et execucionem earum communiter et divisim fieri mandantes emanaverint, omnes et singuli superius sic in prohemio presencium statutorum nominati secundum formam in ipsis contentam ipsis parere et ea exequi sint astricti, verum si aliquis contemtor et negligens premissorum fuerit et de hoc se excusare non valebit, vel alias constare poterit ipsum et quemlibet ipsorum communiter et divisim ultra penam in ipsis literis sive rescriptis contentam penam unius sexagene grossorum monete Pragensis ipso facto incurre(re) volumus, quam si infra VIII dies a die huiusmodi contemtus vel negligencia nobis non solverit, ipsum et quemlibet ipsorum dictis VIII diebus elapsis virtute presentis statuti sentenciam excommunicacionis ipso facto volumus incurrere, quam si infra octo dies primos immediate sequentes sustinuerit, nec penam dictam solverit, nec se ab huiusmodi contemtu vel negligencia coram nobis vel nostris successoribus legittime excusaverit, cum excom(m)unicati a percepcione fructuum suorum beneficiorum sint suspensi, ipsos communiter et divisim a percepcione fructuum suorum beneficiorum quorumlibet extunc ipso facto suspendimus, suspensos declaramus. Verum si huiusmodi censuras excommunicacionis et suspensionis infra mensem dictos VIII dies ultimos immediate sequentem animo contumaci sustinuerint, nec causam racionabilem sive excusacionem, ut premittitur, allegaverint, ipsos et quemlibet ipsorum communiter et divisim omnibus et singulis beneficiis, que in nostris ecclesia cathedrali et diocesi optinuerint, extunc per nos vel nostros successores privandos decernimus et decrevimus, et ne de huiusmodi contemtu vel negligencia dubium possit oriri, presenti statuto declaramus conteintum sive negligenciam tunc fore commissam, quando in literis sive rescriptis huiusmodi sive punctis, ut ipsos exequant, requisitus personaliter, ipsos sive ipsa exequi vel implerei sine causa racionabili quam tunc coram nobis vel nostris successoribus infra VIII dies, diem presentacionis huiusmodi literas eis facte immediate sequentes, allegare et probare debebit, tacite vel expresse recusabit. 
(3) De consuetudine. 
Sunt nonnuli, qui quandam consuetudinem, que pocius corruptela dici meretur, divinis preceptis temerarie non sine magno preiudicio animarum preferre nitentes asserunt decimam in quota et in valore non secundum precepta divina sed iuxta ipsorum arbitrium, vestigia Caym dampnati sequentes, fore dandam et ex hoc se aliis, qui observantes divina precepta ad exemplum iusti Abel iustam decimam omnium frugum, que ipsis Deus largitor cunctorum largire dignatus est, in valore et in quota omni fraude semota iis, quibus secundum disposicionem sacrorum canonum debetur, dant, esse nobiliores pretendunt, et quod deterius et saluti magis periculosum existit, sunt aliqui, qui quasi heresim sapientes astruere presumunt, quod nisi in solucione huiusmodi decimarum aliquam fraudem inmiscerent sive facerent, ipsis prospere cuncta non succederent, cum tamen secundum promissum Veritatis, qui precepta Dei servaverit, centuplum accipiat et vitam eternam possidebit, proinde nos huiusmodi consuetudinem tamquam divinis preceptis obviam pocius corruptelam censentes, cum decime de lege divina, quam inferior tollere non potest, ministris ecclesiarum sine diminucione et qualibet fraude debentur, quas eciam cunctorum largitor ipse Deus in signum universalis dominii sibi reservavit, tributumque egencium animarum fores decrevit, propter quarum eciam solucionem non iustam et indebitam iuxta dictum Jeremie prophete: Penuria et fame populus affligitur, statuimus, quod huiusmodi decime prediales de omni grano, quod christifideles et alii in diocesi nostra moram trahentes seminaverint, personis, quibus de iure debentur, integre et sine omni diminucione quote vel valoris, nisi de solucione ipsarum aliter fuerit canonice dispositum, solvantur; qui vero pretextu predicte consuetudinis, quam tamquam frivolam divinis preceptis obviam et animabus periculosam dampnamus, decimam diminute in quota vel valore vel aliqua fraude admixta vel aliis personis, quam quibus debentur, persolverint, ipsos communiter et divisim, monicione tamen premissa, sentencia excommunicacionis decernimus innodandos nec in foro penitenciali, nisi contriti et confessi fuerint, satisfaccione hys, quos ex hoc dampnificaverint, premissa, iuxta sacrorum canonum sancciones absolventur, et ne per ignorandam rin premissis quis valeat se excusare, omnibus et singulis parrochialium ecclesiarum rectoribus et aliis clericis secularibus et religiosis sub penis excommunicacionis et aliis, quibus ipsos et quemlibet ipsorum ad arbitrium nostrum et successorum nostrorum puniendos et innodandos decernimus, precipiendo mandamus, quatenus a tempore publicacionis huiusmodi statuti infra spacium trium mensium, de quibus supra fuit mencio, quando christifideles dominicis diebus et festivis ad divina audienda convenient et verbum divinum in ecclesia publice proponent, huiusmodi statutum sic divinis preceptis congruum et animabus salubre, publicent et predicent, christique fideles ad prestacionem huiusmodi decimarum, ut offensam Omnipotentis Dei evitare et salutem consequi animarum valeant, inducant, illosque, qui pernicios sencientes ex iusta solucione decimarum malum sive adversum quid venire sive occurrere asserunt, nisi moniti opinionem tamquam heresim sapientem deponant, sentenciam excommunicacionis, quam in ipsos communiter et divisim extunc virtute huius statuti ferimus, denunccients extunc incurrisse, quos eciam tenore presencium subiectos et irritos extunc denuncciamus, cuius absolucionem nobis et nostris successoribus, vel cui specialiter comiserimus tantum, nisi articulo mortis essent constituti, reservamus.
(4) De eleccione. 
Cum iure dictante, si in ecclesiis Prelatorum vel canonicorum eleccio seu bonorum ipsorum ipsius ecclesie distraccio aut obligacio seu donacio vel alia ardua ecclesie negocia immineant facienda, absentes canonici et qui commode vocari possunt, sunt vocandi, alioquin absentibus non vocatis et instantibus, quod per presentes fuerit factum, per superiorem debeat revocari, nisi consuetudo ecclesiarum in talibus aliud faciendum indicat, et exinde antiqua consuetudine nostre ecclesie salubriter introducta sit observatum et tenetur, quod in dicta nostra ecclesia vel ubi commode suis videretur pro factis et negociis ipius ecclesie tractandis, et disponendis ac expediendis per episcopos, prelatos et canonicos pro tempore dicte nostre ecclesie bis in anno videlicet in Nativitate septembris et Purificacionis de februarii mensibus Beate Marie Virginis festivitatibus capitula generalia celebrari et teneri consueverunt et celebrantur ac tenentur, quam consuetudinem tamquam laudabilem ac utilem de consensu dictorum fratrum capituli ecclesie nostre predicte presenti statuto inviolabiliter observandam decernimus. 
Verum quia, ut sepe de contemtu vel negligencia aliquorum ad huiusmodi capitula non veniencium predicta negocia et facta non sine magno preiudicio ecclesie deferri et impediri consueverunt ac differuntur et impediuntur, nos huiusmodi impedimentis et damnis occurrere, quantum cum Deo possumus, cupientes de consilio et consensu dictorum fratrum nostrorum statuimus et ordinamus, quod deinde et inantea prelati et canonici nostre ecclesie predicte omnes et singuli communiter et divisim temporibus predictis et quolibet ipsorum ad huiusmodi capitula celebranda et tenenda per se et in eorum et cuiuslibet ipsorum propriis personis sub penis infrascriptis, cessantibus legitimis impedimentis infra declarandis debeant convenire et sint astricti.
Si vero aliquis predictorum Prelatorum vel canonicorum communiter vel divisim huiusmodi statuti et consuetudinis contemtor vel negligens fuerit, ipsum et quemlibet ipsorum pro qualibet vice contemtus vel negligencie ad unam sexagenam grossorum monete Pragensis condemna mus ac ipso facto incurrere tenore presencium decernimus, quam ab illo die, quo capitulum per fratres expedietur sive finietur, infra spacium duorum mensium solvere et dare procuratoribus capituli pro parte convertendam in utilitatem et commodum ecclesie nostre sub pena excommunicacionis tenentur et sint astricti, quam virtute presentis statuti, nisi ut solverint, in ipsos communiter et divisim ferrimus et promulgamus ac incurrere declaramus, deinde si excommunicacionem huiusmodi per alium mensem dictos duos immediate sequentem communiter et divisim sustinuerint, ipsos et quemlibet ipsorum ad duplam condemnamus.
Deinde si huiusmodi sentenciam excommunicacionis per alium mensem dictum ultimum immediate sequentem communiter et divisim animo contumaci sustinuerint nec ipsas penas solverint, extunc communiter et divisim omni provisione, quam a mensa episcopali nostra vel capituli haberent sive in villis, sive in decimis, sive in pecunia, sive in alia qualibet re vel possessione esset, extunc ipso facto virtute presentis statuti sint privati.
Demum si penas predictas per alium mensem dictum ultimum immediate sequentem sustinuerint contumaciter nec de huiusmodi penis satisfecerint, extunc communiter et divisim omnibus et singulis beneficiis, dignitatibus, canonicatibus et prebendis, que, quos vel quas in dicta nostra ecclesia, quam contemserint, obtinent seu obtinuerint, ipso facto virtute presentis statuti sint privati, quos eciam extunc tenore presencium privatos declaramus, quos menses sic supra assignatos
ipsis et cuilibet ipsorum communiter et divisim pro qualibet vice et termino canonica et trina monicione virtute huiusmodi statuti assignamus, et ne ex huiusmodi impedimentis, per que contemtores vel negligentes vellent se aliquando frivole excusare, aliqua eveniat dubitacio, impedimenta huiusmodi, per que quis possit et debeat se a predictis penis legittime excusare, sunt hec videlicet: quando aliquis predictorum Prelatorum vel canonicorum de licencia nostra vel successorum nostrorum pro tempore ecclesie Plocensis existencium episcoporum obtenta vel saltim cum instancia petita ad curiam Romanam vel ad studium se transferrent vel per ipsos episcopos vel capitulum mitterentur et moram traherent in eisdem, vel propter metum mortis vel capitales inimicicias venire non possent, vel in remotis de licencia predicta sic agerent vel peregrinarentur, quod commode venire et interesse non possent, vel infirmitate sive debilitate corporis vel carcere vel alias violenter fraude proculmota essent detenti.
(5) Quator dies capitula generalia durare debent. 
Ne quando huiusmodi capitula debeant incipi et finiri, posset dubitari, ad tollendum huiusmodi dubium de consensu dictorum fratrum nostrorum statuimus, quod predictis diebus Nativitatis et Purificacionis Virginis Marie festivitatum expletis diebus inmediate ipsos dies festivitatum sequentibus capitula de mane missis primis auditis notabilie impedimento cessante incipi fet per quatuor dies continuos durare debent, nisi propter occurrendam negociorum, que infra dictum tempus quatuor dierum expediri non possent, ulterius de communi consensu fratrum vel maioris partis esset prorogacio vel eciam propter occurrendam abreviacio facta, quam in presencia notarii capituli propter difficultatem absencium, quam ex hoc volentes statutis illudere et penas contemptus et negligencie evadere, ingerere possent, fieri voluimuss, nichilominus decernentes, rquod dictis capitulis et quolibet ipsorum durantibus nullus predictorum fratrum Prelatorum et canonicorum sine causa legittima, quam tunc in capitulo exponere et bona fide sub onere consciencie sue veram declarare debet sub penis in proximo statuto, quod incipit: Cum iure dictante...contentis, quas hic repetimus et pro repetitis habere volumus, recedere possit.
(6) Negocia ecclesiarum de importancia in capitulo generali tractati debent. 
Quia facta et negocia presertim magna vel ardua ecclesiarum tam cathedralium, quam collegiatarum et quarumcumque iuxta sacrorum canonum diffinitionem non per singulares personas capitulorum vel collegiorum seu conventuum ipsorum, singulariter requisitas, sicut actenus proch dolor in nostra Plocensi ecclesia et in aliis non sine magnis preiudicio ipsorum et dampno ipsorum, prout experiencia, rerum magistra, edocuit, observatum existit, sed per prelatos et canonicos vel monachos tamquam membra capitulariter cum suo capite, dum videlicet episcopo vel abbate sive preposito vel alio, qui caput ecclesie vel conventus sive monasterii existit, in capitulo generali vel eciam extra capitulum generale ex causa tamen necessaria, capitulariter tamen convocatis et congregatis, diligenti tractatu et matura deliberacione cammuniter sive capitulariter habitis et premissis, in ipsis capitulis tractari, diffiniri et expediri debent; proinde nos Jacobus Plocensis ecclesie episcopus de consilio et consensu fratrum nostrorum capituli ecclesie nostre predicte ac wenerabilium fratrum Floriani Sancte Marie in Czirwensko sancti Augustini regularium canonicorum et Iohannis sancti Adalberti in castro Plocensi sancti Benedicti ordinum et monasteriorum, abbatum et suorum conventuum, necnon Wlrici prepositi sancti Michaelis Plocensis et capituli ipsius futuris malis et indempnitatibus dicte nostre et aliarum conventualium tam secularium quam regularium nostre diocesis ecclesiarum, quantum possumus, precavere cupientes statuimus et deinceps observandum decernimus, quod huiusmodi facta et negocia magna vel ardua nostre Cathedralis et aliarum ecclesiarum et aliorum conventuum sive monasteriorum predictorum non alias quam in capitulis generalibus capitulariter congregatis vel ex causa necessaria eciam extra capitulum generale, dum tamen capitulum ad hoc congregetur, debita deliberacione ac diligenti tractatu prehabitis tractentur et expedientur, nec aliqui contractus donacionis, alienacionis, permutacionis, locacionis, concessionis et alii quicumque vel quocumque nomine censeantur, de quibuscumque bonis sive possessionibus communiter vel divisim ad ecclesias seu mensas nostras ac dictorum abbatum, capitulorum, conventuum sive monasteriorum vel ad ipsos ac ad ipsa capitula, abbates sive monasteria et prepositos, necnon ad prelatos et canonicos singulariter quoscumque spectantibus et pertinentibus aliter nec alibi, quam ut supra premissum est, et nichilominus de nostro et successorum nostrorum consensu et auctoritate requisitis et adhibitis, ut eciam iuris existit, fient nec celebrentur. 
Verum si huiusmodi persone, capitula vel conventus coniunctim et divisim contra hoc statutum directe vel indirecte vel aliquo colore venire vel facere presumpserint, si fuerint de capitulo nostre Cathedralis ecclesie, penas in statuto, quod incipit: Cum iure dictante si in ecclesiis etc. supraposito expressas, quas hic repetimus et pro repetitis habemus, si vero alie persone singulares superius expresse excommunicacionis, capitula vero et conventus suspensionis sentencias ipso facto volumus et virtute presentis statuti incurrere decernimus; et nichilominus tractatus et contractus ac facta et negocia huiusmodi contra premissa sic attemptata et nullos et irritos ac nulla et irrita nuncciamus. 
Demum, si abbates, priores, prepositi, capitula ac conventus predicti communiter et divisim huiusmodi sentencias excommunicacionis et suspensionis per mensem a tempore transgressionis computandum contumaciter sustinuerint, extunc ipso mense elapso ipsos et quemlibet ipsorum communiter et divisim ab administracione ac fructuum percepcione ipso facto et tenore presencium suspensos decernimus. 
Si vero huiusmodi sentencias excommunicacionis, suspensionis per alium mensem dictum primum inmediate sequentem sustinuerint vel se administracioni vel percepcioni fructuum inmiscuerint, ipsos et quemlibet ipsorum locis sive dignitatibus, quibus presunt, ac beneficiis, que obtinuerint, extunc virtute presentis statuti per nos vel nostros successores decernimus privandos, nuncciamus hoc tamen in constitucionibus quorumcumque procuratorum ad quascumque lites et causas spirituales, criminales ac civiles, et ad quecumque iudicia spiritualia et seculana et pro quibuscumque rebus, factis et negociis, nec in commissioni us uiusmodi bonorum, quibuscumque personis ea nomine ipsorum ad tempus sive ad beneplacitum regenda, gubernanda ac procuranda, nec in nobis et nostris successoribus propter pontificalis dignitatis, quo ad penas excommunicacionis et suspensionis observare volumus, nec ea ad nos et ad successores nostros extendimus, quin in eis constituendis et committendis antiqua consuetudo, et in nobis et nostris successoribus ius commune observetur et locum habeat. 
(7) De secretis capituli non revelandis. 
Frequenter ex revelacione et, ut magis proprie dicatur, prodicione secretorum et tractatuum, qui in capitulo per fratres secrete solent fieri, magis scandala personis et preiudicia ecclesiis eveniunt, ideo statuimus, quod si quis prelatus vel canonicus nostre Cathedralis ecclesie vel aliarum nostre diocesis ecclesiarum regularium vel secularium'monachus vel regularis canonicus sue fame prodigus et immemor tractatus vel facta sive ecclesiastica negocia vel alias secrete et capitulariter in capitulis tradita vel scripta tractata habita, mota vel disposita aliquomodo verbo, nutu,
signo per se vel per alium revelaverit sive proderit, ipso facto sentenciam excommunicacionis virtute presentis statuti ipsum incurrere et si legittime constare poterit, omnibus dignitatibus, personatibus, officiis, canonicatibus et prebendis et quibuscunque beneficiis, quas, quos vel que in ecclesiis, quarum secreta proderunt, habent, privandos tanquam periuros decernimus,
et ut predicta et alia in statutis nostris continenda melius per ipsos prelatos et canonicos attendentur, qua durius ad ea servanda fuerint astricti, statuimus, quod nullus in prelatum vel canonicum ecclesie nostre ad stallum et ad capitulum admittatur nec recipiatur vel habeatur pro prelato vel canonico, nisi primitus antequam recipiatur, iuret ad sancta Dei Evangelia in manibus nostris vel successorum nostrorum, si tunc presentes fuerimus vel fuerint, et absencia nostra vel successorum nostrorum, decani vel aliorum Prelatorum vel canonicorum ipsum tunc recipiendum tatuta ac secreta ecclesie nostre tenere secrete ac inviolabiliter et quia ex ore quis hominis sentire debet, similimodo statuimus, quod quicunque in ecclesia nostra in prelatum vel canonicum recipitur, si prelatus fuerit, tres marcas, si canonicus, duas, pro cassa et vicarius sive mansionarius ecclesie prelatus unam et canonicus mediam marcam numeri Macoviensis sive Mazoviensis et prelatus tempore recepcionis prelature et canonicis presentibus ipse prelatus per quatuor et canonicus per duos grossos monete Pragensis ipsa die recepcionis, pro cappa vero et vicariis infra mensem a die recepcionis computandum sub pena periurii et excommunicacionis, quas ipsos et quemlibet ipsorum extunc tenore presentis statuti incurrere volumus, ipso facto solvere teneantur, nisi ex causa, quo ad solucionem pro cappa vel vicariis per nos vel successores nostros vel procuratorem capituli decernimus sub eadem pena excommunicacionis.
(8) De immunitate ecclesie.
Cum immunitatem ecclesie violans per ecclesiam confoveri non debeat et filii propter iniurias parentibus illatas iuxta legitimas sanctiones pena exhereditacionis percelluntur, et quia nonnulli prelati, canonici cetereque persone ecclesiastice, seculares vel regulares ac laice villas, oppida, possessiones ac quecumque bona immobilia ad ecclesiam nostram et ad nos occasione ecclesie spectantes ac spectanda sive pertinentes et pertinencia toto vel in parte violant et notorie invadere, usurpare, occupare, detinere ac granicies et limites ipsorum propria temeritate destruere et invadere occulte vel manifeste Dei timore postposito non verentur ac usurpant, detinent, occupant.
destruunt et vastant, propter que et quemlibet ipsorum non est dubium ipsos communiter et divisim penas in sacris canonibus ac provincialibus statutis, que super hoc contra tales tam provide quam utiliter statuerunt et disposuerunt, incurrere, que quo ad premissa, de quibus in ipsis statutis cavetur, in suo robore stare permittimus. 
Sed ut ex penarum exageracione gravitas excessus appareat, statuimus, quod omnes et singuli prelati et canonici et persone ecclesie sive clerici quicunque et laici, qui huiusmodi bona, ut prefertur, occupaverint, usurpaverint, detinuerint, vastaverint vel limites et granicies distraxerint, ut premittitur, ultra penas in dictis statutis provincialibus contentas omnibus dignitatibus, personatibus, et officiis, canonicatibus et prebendis ac beneficiis quibuscumque, quas, quos vel que in dicta nostra ecclesia, quam ex premissis et ob premissa leserunt et graviter contempserunt, obtinent, nisi infra mensem a tempore huiusmodi invasionis, occupacionis, detentionis, violente destruccionis ac vastacionis computando desisterint et cessaverint occupataque, detenta, rapta integraliter, realiter et cum effectu restituerint ac pro violentis destruccionibus et vastacionibus satisfecerint, extuncn ipso facto communiter et divisim virtute ac tenore presentis statuti privatos declaramus, et nichilominus, si infra alium mensem, dictum primum immediate sequentem ab huiusmodi occupacionibus, detencionibus, usurpacionibus, violentis vastacionibus, destruccionibus non destiterint nec cessaverint, nec usurpata, detenta et occupata restituerint ac pro violentis destruccionibus, ut premissum est, non satisfecerint, ipsi prelati et canonici, et laici ac filii ipsorum laicorum, qui predicta vel aliquid ipsorum fecerint, perpetraverint, commisserint vel aliquid directe vel indirecte attemtaverint, sive tunc ad huiusmodi dignitates, personatus, officia, Canonicatus, prehendas ac beneficia quecunque in nostra ecclesia habenda ipso facto inabiles et ineligibiles
declaramus tamdiu, quousque nos vel nostri successores reali et effectuali satisfaccione habita, cum eis dispensaverimus vel dispensaverint ipsos abilitando, inabiles permanere declaramus.
(9) De exequiis dominorum ac fraternitate.  
Quia salubris erudicio quemlibet admonet rebus non incumbere perituris, sed ea operari in terris, quorum fructus semper permanet in celis, statuimus et de dictorum fratrum nostrorum consensu inantea observandum ordinamus, quod ultima die predictorum capitulorum generalium de mane, antequam fratres presentes de eisdem capitulis ad prandium redeant, episcopi pro parte per XXX, prelati per sex et canonici per quatuor grossos monete Pragensis quolibet capitulorum predictorum ad manus procuratoris et ipso absente ex causis legittimis infra spacium unius mensis a data ultima die, in qua capitulum fuerit, ipsis computandum deponant et contribuant et dicta die ultima de sero ante vesperas vigilias et die crastina missam pro animabus fratrum et canonicorum ac christifidelium defunctorum decantent et ipsis vigiliis et misse omnes et singuli prelati et canonici presentes sub penis in primo statuto contentis, quas hic repetimus et pro repetitis habere volumus, personaliter intersint, et interesse, deponere et contribuere sint astricti, nisi ex causa legittima tunc in capitulo de mane exposita et licencia habita se absentarent, quas quidem pecunias ipsi procuratores, qui pro tempore fuerint, fideliter nomina fratrum solvencium et non solvencium specifice conscribendo et per notarium capituli conscribi faciendo recolligere et recollectas ad thezaurum ecclesie pro luminaribus in dictis vigiliis et missis comburendis et aliis commodis necessariis ecclesie, prout nobis et nostris successoribus et ipsis fratribus capitulo videbitur exponendum reponere et de eisdem futuris procuratoribus vel, cui nos vel nostri successores et capitulum commiserint, racionem facere debebunt et sint astricti nec de ipsis nobis et nostris
successoribus et capitulo inconsultis sub pena excommunicacionis quidquam disponant, et quia ut sepe nos et successores nostros tam negociis ecclesie nostre quam aliis occurrerit sive evenerit impediri, ideo penis presentis statuti nos et ipsos successores nostros ligari nolumus et non intendimus.
(10) De clericis peregrinis. 
Sepe clerici tam seculares quam regulares, quorum crimina et excessus in propriis diocesibus sunt noti et propter quos a divinis celebrandis a iure vel ab homine sunt suspensi, Dei timore postposito ac salutis ipsorum immemores ad alienas dioceses fugientes, in quibus ipsorum excessus sunt oculti, Dei offensam non advertentes in contemtum clavium divina celebrare ymmo verius prophanare presumunt, quare statuimus, quod nullus in nostris civitate et diocesi constitutus, cuiuscumque condicionis vel status fuerit, in ecclesia, cui presidet, presbiterum sive clericum secularem vel regularem aliene diocesis vel eciam nostre et vagatorem et non habentem locum stabilem vel servicium in ecclesia, ad divina officia celebranda publice, eciam si formatas suorum ordinum ostenderint, sine nostra et nostrorum successorum vel, sede episcopali vacanie, capituli ecclesie nostre vel administratoris protunc in spiritualibus speciali licencia admittat, alias penam medie marce numeri Mazoviensis nobis et nostris successoribus pro tempore solvendam infra mensem a tempore excessus computandum pro qualibet vice excessus ipso facto incurrat, quam infra dictum mensem sub penis excommunicacionis et privacionis beneficii, cui preest seu quod obtinet, solvere teneatur, statuti incurrat, et a qua per nullum quam per nos vel nostros successores alias de nostro et nostrorum successorum speciali mandato poterit absolvi.
(11) De officio archidiaconi. 
Quia in expedicione sive diffinicione causarum presertim magnarum et criminalium sciencia et experiencia iuris sit necessaria, statuimus, quod archidiaconi causas matrimoniales, usurarum et alias magnas vel criminales non iudicent nec diffinire presumant, sed tantum civiles parvas penas sive iurgia presbiterorum sive clericorum quo ad iurisdictionem subiectorum tantum, decani vero rurales, cum nullam iurisdiccionem habent, nisi in convocandis rectoribus vel de intimandis mandatis suorum superiorum de eorum speciali mandato, cum sint nudi ministri, nullas causas audire vel iudicare presumant, alias processus et diffiniciones contra hoc attentatos ipso facto nullas et irritas et contravenientes ad arbitrium nostrum et nostrorum successorum puniendos decernimus.
(12) De officio custodis. 
Quia ex negligencia officii quis de dampno tenetur et custodia ornatuum et aliarum rerum ecclesie ad officium spectat custodis, statuimus, quod custos ecclesie nostre modernus a data presencium infra unum mensem inmediate sequentem omnes et singulos ornatus, calices, libros et res quascumque mobiles in nostra ecclesia et in thezauro ipsius existentes ac exportatas, quas inquirere poterit, ad unum pergameneum quaternum specifice et nominatim, primo ornatus, casulas, calices, libros, singula per se vel per alium in presencia sua conscribat et conscripta vicecustodi consignet et deinde ipse et alius custos pro tempore, qui fuerit singulis annis easdem res, si integre sunt et si deficiant, revideant et deperditas, ut realiter rehabeantur, repetant, nec aliquas absque licencia nostra vel nostrorum successorum cuiquam extra ecclesiam commodare sive concedere vel extra portare permittere presumant, nisi sint prelati vel canonici veli alii de ecclesia nostra, qui causa studii libros in domibus ipsorum circa ecclesiam residendo habere vellent, tunc recepto iuramento et fideiussoria caucione de restituendo et deservando ecclesiam indempnem ipsis ad tempus iuxta ipsorum custodum arbitrium commodare possunt, conscribendo tamen in uno quaterno libros, quos commodaverint, et nomina, quibus commodaverint, et tempus concessionis et quando reportari debent, alioquin ipsi custodes et vices ipsorum gerentes sentenciam excommunicacionis ipso facto incurrant, a qua per nos vel nostros successores absolvi non possunt nisi ipsam ecclesiam ad nostrum vel nostrorum successorum arbitrium indempnem realiter et cum effectu reddant. 
(13) De officio vicarii. 
Nonnulli ecclesiarum parrochialium rectores avaricie, non animarum lucra et non, que Jhesu Christi, sed que sunt sua, querentes, dum ad studiorum vel alia iusta causa a suis ecclesiis de licencia nostra se absentant, presbiteros, sive vicarios, qui ipsis maiora stipendia sive emolimenta prebuerint sive obtulerint et non qui ipsarum plebibus verbo pariter et exemplo prodesse poterint, habere procurant, propter que scandala quam plurima et animarum pericula, prout experiencia nos edocuit, eveniunt et committuntur. 
Nos vero huiusmodi periculis et scandalis obviare cupientes statuimus, quod nullus rectorum predictorum, dum eos et quemlibet ipsorum communiter et divisim de nostra vel nostrorum successorum licencia ex causis predictis a dictis ipsorum ecclesiis absentari contigerit, vicarium sive presbiterum manualem ad regendas huiusmodi ecclesias vel curam animarum sine nostra vel nostrorum successorum licencia speciali ponere sqve constituere presumant, nisi prius nobis vel nostris successoribus huiusmodi vicarium per examen de sufficienda subeundo et cura animarum ipsis committenda, quam ipsi rectores committere non possunt, presentatos, alioquin ipsos rectores a percepcione fructuum huiusmodi ecclesiarum per unum annum suspendite vicarium sive presbiteros predictos, qui vicariatum huiusmodi sive curam animarum aliter, quam ut premissum est, susceperunt, sentenciam excommunicacionis ipso facto tenore presencium incurrere extunc
decernimus, de quibus fructibus infra dictum tempus nullus preter nos et successores nostros sub pena excommunicacionis quidquam disponere vel intromittere se nec ab huiusmodi sentencia excommunicacionis absolvere presumat.
(14) De officio ordinarii. 
Inter alia ordinarium hoc est episcopum circa ecclesiam suam residere, diebus solennibus impedimentis cessantibus missas in pontificalibus celebrare et alia pontificalia exercere spectat et decet. 
Ideo statuimus, quod quando nos vel successores pro tempore episcopos Plocenses diebus sollennibus missas in pontificalibus in ecclesia nostra Plocensi celebrare contigerit, ut obediencia ac honor per membra debite capiti exhibeatur' et apparencia extrinsecorum fidelium mentes ad devocionem intrinsecus moneantur, unus ex prelatis et nullo prelato existente canonicus pro calicis, patine, corporalis, cirotecarum ac anuli imposicione et deposicione et duo canonici, unus pro epistola et alter pro Ewangelio et pro aliis dicendis et exercendis, qui presentes fuerint, per decanum vel vices ipsius decani gerentem sive ipsis absentibus per ebdomadarium ut pote pro ministrando nobis vel nostris successoribus in huiusmodi missa ac primis et secundis vesperis ipsius festivitatis, ordinentur sive deputentur, quam deputacionem ipse decanus vel vices ipsius gerens sive ebdomadarius in absencia ipsorum dictis prelatis et canonicis in vigilia festivitatis de mane ante prandium ipsius vigilie intimare sint astricti et tenentur, quod si ipsi decanus et alii supradicti non deputaverint sive non ordinaverint et non intimaverint, ut premittitur, et ipsi prelati et canonici sic deputati et non ministraverint, ut prefertur, ipsos et quemlibet ipsorum communiter et divisim ad penam sex grossorum pro qualibet vice negligencie ipso facto extunc tenore presencium condempnamus solvendam, tamen infra octo dies a die huiusmodi negligencie computandos, quam si infra dictos octo dies non solverint, sentenciam excommunicacionis extunc ipso facto similiter incurrere decernimus, cuius absolucionem tantum nobis vel nostris successoribus, vel cui hec specialiter commiserimus vel commiserint, reservamus.
(15) De distrahentibus bona moriencium clericorum. 
Quia nonnulli abbates, priores, prepositi, decani et alii prelati ac canonici alieque persone ecclesiastice sive spirituales ac layce, cuiuscumque condicionis existant, vacantibus dignitatibus, personatibus, officiis, canonicatibus et prebendis, ecclesiis parrochialibus ac quibuscumque beneficiis ecclesiasticis sibique subiectis vel ad ipsorum collacionem, institucionem, presentacionem vel custodiam spectantibus bona ipsorum beneficiorum sive ecclesiarum per prelatos, canonicos sive rectores defunctos derelicta vel tempore vacacionis obvenienda, que ad utilitatem ecclesiarum converti vel futuris rectoribus reservari debent, distrahunt, consumunt, dilapidant et pro se usurpant, nos, qui indempnitati ecclesiarum iure ordinario providere debemus, premissis occurrere volentes statuimus, quod quicumque abbas, prior, prepositus, decanus vel quicumque alter prelatus vel canonicus vel alia quecumque persona ecclesiastica sive spiritualis aut layca vel secularis, cuiuscumque status vel condicionis fuerint, bona post mortem huiusmodi rectoris derelicta, vel que infra tempus vacacionis evenerint, rapuerint, consumaverint, distraxerint vel aliquomodo usurpare presumpserint, sentenciam suspensionis ab officio et beneficio tamdiu se noverint ipso facto incurrere, quousque de predictis satisfecerint realiter et cum effectu, layci vero non patroni similiter sentenciam excommunicacionis, patroni vero presentandi potestate illa vice vacacionis, et nisi moniti occupata plene restituerint infra mensem, iure patronatus ipsius ecclesie perpetue sint privandi.
(16) De maioritate et obediencia. 
Si superioribus per inferiores cum reverencia non obeditur, norma ecclesiastice discipline confunditur.
Idcirco statuimus, quod nullus presbiter secularis sive regularis alicui laico cuiuscum
que status vel condicionis fuerit, in capellanatu sive in missis celebrandis deserviet vel cum eo ad serviendum stare presumat, nisi prius in manibus nostris vel successorum nostrorum de servandis constitucionibus sinodalibus provincialibus ac mandatis sive preceptis nostris et nostrorum successorum ac de intimandis ipsis laicis predictis iuramento prestito, alias sentenciam excommunicacionis ipso facto incurrat, quam eciam ipsos ex tenore presencium incurrere volumus.
Omnes et singuli clerici seculares et religiosi nobis diocesano iure subiecti in missis et oracionibus omnibus pro serenissimis principibus B. et Jo; germanis ducibus Mazovie ac illustribus dominabus A. Semouithi et A. Jo. predictorum coniugibus ducissis Mazovie, quarum ecclesie nostre diocesis presenti tempore magna tyrannide oppresse magnis gaudent suffragiis ac pro eis, qui pro tempore fuerint, ducibus et ducissis Mazovie devotas preces fundant ad Dominum ac in sermonibus sive predicacionibus ad populum pro eisdem orare christifideles, ut in presenti vias ipsorum dirigat per suorum semitas mandatorum, pro statu pacifico ecclesie et subditorum ipsorum, ad defensionem ecclesie iuriumque, in qua proch dolor nunc desides et frigidi sunt, inducant et in futuro eis premium tribuant beatorum.
(17) De contumacia et dolo 
(Q)uia contumacia scienciam presupponit, statuimus, quod omnes et singuli, quibus execucio litterarum, rescriptorum, mandatorum, citacionum, inhibicionum et quorumcumque preceptorum huiusmodi nostrorum et successorum nostrorum vel officialis nostri et successorum nostrorum fienda committitur, ad illos, qui huiusmodi litteris sive rescriptis ligari et ad presenciam nostram vel iudicium nostrum vel bsuccessorum nostrorum vel officialis predicti trahi debent sive trahentur, personaliter, si commode inveniri et adiri possunt, et si inveniri et adiri non possunt, tunc ad domos habitationum ipsorum, si ipsas habent vel in quibus habitare consueverunt, accedant et demum in ecclesiis parrochialibus, in quibus sacramenta ecclesiasticas percipere et divina officia audire solent, in presencia multitudinis christifidelium huiusmodi litteras, rescripta, citationes, mandata et edicta publice proponant et in wlgari lingwa parrochianorum exponant et citandos citent et ligandos ligatos denuncient, monendosque moneant et iuxta formam et tenorem ipsorum ipsa exequantur et in signum execucionis ipsorum se manibus propriis huiusmodi litteris, rescriptis, sive mandatis subscribant designando personas, annum, mensem, diem et locum, contra quas, quibus et in quo huiusmodi mandatum est executus, tali videlicet forma: Ego N. rector ecclesie de P. presens mandatum anno Domini Mo etc. die mensis septembris X vel in tali festo sancti N. in personam P. ipso personaliter in domo sua vel in alio loco apprehenso, si ipsum apprehendit, sum executus et in signum execucionis me propria manu subscripsi et sigillo meo sigillavi; si autem talis, contra quem huiusmodi execucio fieri debet, personaliter, ut premittitur, apprehendi non poterit, tuncc executor ipse scribat sic in littera exequenda: Ego N. rectore ecclesie de B. presens mandatum in domo habitationis P., quia ipsum personaliter habere non potui, nec commode accedere et invenire valui, tali banno, mense die ut supra dictum est.
Et demum in ecclesia parrochiali de M., similiter designando annum, mensem et diem vel festum, sum executus, et in signum execucionis, ut supra, me manu propria subscripsi et sigillo meo proprio, quo utor, sigillavi. 
Et ne persone supradicte de sigillacione huiusmodi propter carendam sigillorum aliquam difficultatem ingerere possint, presenti statuto statuimus, quod quilibet personarum predictarum sigillum proprium infra spacium trium mensium, de quibus supra fit mendo, habere sub pena medie sexagene, nobis solvende, procurent. 
Execuciones vero huiusmodi litterarum, rescriptorum, citacionum et quorumcumque mandatorum nostrorum vel officialis nostri vel nostrorum successorum et aliorum Prelatorum inferiorum ecclesie et diocesis nostrarum iurisdiccionem de iure vel de consuetudine habencium aliter facte, nullius sint valoris et momenti, secus vero huiusmodi litteras, rescripta et mandata exequentes de omnibus iniuria, expensis, interesse et dampno ipsis, pro quo et contra quos execucio fuerit facta, si prosequi voluerint, et nobis et nostris successoribus ad penam octo, et aliis prelatis inferioribus supradictis, quorum mandata fuerint, duorum grossorum monete Pragensis tenebuntur, quos eciam presenti statuto, cum de hoc ex inspeccione littere vel mandati executorum vel alias constiterit, de premissis teneri decernimus et tenore presencium condempnamus.
(E)t quia ex malicia quis commodum reportare non debet, statuimus, quod si atiqui, qui nostris vel nostrorum successorum vel officialis nostri et dictorum successorum nostrorum litteris ad iudicia evocandi sive citandi essent vel ipsis mandata, precepta, moniciones, inhibiciones nostra vel dictorum successorum vel officialis fuerint intimanda, insinuanda vel notificanda, essent crudeles tyranni et taliter, quod executores pro execucione facienda sine periculo vite vel perdicione bonorum suorum vel tali metu, qui in constantem virum caderet, ipsos personaliter vel domos sive habitaciones ipsorum adiri non possent, quod execucio huiusmodi litterarum ac mandatorum vel preceptorum et aliorum predictorum in ecclesiis parrochialibus in quibus divina audiunt et sacramenta ecclesiastica percipiunt, et in ecclesia cathedrali publice coram christifidelibus facta ipsos communiter et divisim arceat et astringat, ac si ipsis personaliter fuisset facta vel ipse littere et mandata intimate, si de huiusmodi tyrannide ac crudelitate per evidenciam facti vel. saltem per ipsius executoris constiterit iuramentum.
(18) De fide instrumentorum rubrica. 
(S)epe nonnulli publicos notarios se fore mencientes falsa instrumenta, quibus contra veritatem innocentes ledunt, conficiunt, et quia, que ab extra veniunt, probacione legitima sunt necessaria, statuimus, ut nullus in nostra diocesi pro notario publico habeatur, nec ad officium notariatus admittatur vel instrumenta ipsius tamquam publica recipiantur, nisi coram nobis vel successoribus nostris vel officiali nostro vel dictorum successorum de officio sui thabellionatus per autenticum suum sive per litteram sue creacionis in notarium vel alias legittime probet et docuerit etc.
(19) De vita et honestae clericorum. 
Nichil magis statui ecclesie officit preiudicialeque et scandalosum existit, quam inhonesta vita clericorum, qui licet principatum tenentes religionis cunctorum religiose vivendum norma esse deberent, per mala opera vite ipsorum ac perniciosa exempla morum se ipsos et quibus presunt damnant. 
Quapropter ut ipsi clerici sicut precellencia status sic honestate vite, moribus ac bonis operibus precellant ceteros, huiusmodi morbi inhonestatis curam a capite incipientes de consensu fratrum nostrorum capituli nostre ecclesie et predictorum statuimus, quod omnes et singuli prelati et canonici ceterique beneficiati et officiati nostre ecclesie communiter et divisim infra divina officia videlicet matutinum, primam, terciam, missam, sextam, nonam, vesperas ac completorium toccam albam hoc est superpilicium et almucias, ipsi prelati et canonici et griseo vario, quod popyelicze dicuntur, albo vario hoc est ipsius varii ventribus griseis subductis, beneficiati vero et officiati de pellibus aspergellorum similiter ventribus ipsorum albis subductis, et omnes tam prelati quam canonici et beneficiati ac officiati biretro nigro rotundo vel cum dependendis ad aures more religiosorum, et ipsi prelati et canonici diebus sollennibus et qui in ecclesia nostra sollennes habentur, infra dicta divina cappas sericeas vel alias deferant et ipsis utantur nec ipsorum ecclesiam ultra medium infra dicta divina sine superpilicio, almucio et bireto intrare voluntarie sive temerarie sub penis infrascriptis presumant, ut per huiusmodi habitus eminenda status ipsorum inter ceteros cognoscatur. 
Ipsi vero religiosi quorumcunque ordinum sub penis in regula ipsorum ordinum contentis et sentencia excommunicacionis ac rectores ecclesiarum parrochialium necnon vicarii et clerici ipsorum ac sanctuarii nostre ecclesie superpilicia, de quibus supra, infra ipsa divina, et ipsi rectores et vicarii ipsorum eciam quando cum Corpore Christi vel cum sacro oleo ad infirmos vadunt ac campanellam deferant et ipsis utantur nisi cum eos de uno loco ad alium equitare oporteret, tunc sine superpilicio tamen cum campanella vadant.
Si quis autem predictorum communiter et divisim huiusmodi habitum temerarie portare sive ipso uti in dictis locis et temporibus neglexerit, si prelatus XII, si canonicus octo, si vero beneficiatus et officiatus nostre ecclesie vel rector parrochialis vel ipsius vicarius quatuor grossos monete Pragensis pro qualibet vice negligencie ingressus sive excessus penam, ipsi vero religiosi dictam penam in regula suorum ordinum contentam ipso facto incurrant, quam penam pecuniariam ipsi prelati, canonici infra VIII dies a tempore ipsius excessus sive negligencie procuratoribus capituli nostre ecclesie pro tempore, ipsi prelati, canonici, beneficiati et officiati sub pena excommunicacionis, rectores vero et vicarii ipsorum sub pena dupli pro commodis et necessariis ecclesie nostre de scitu et consensu ac voluntate nostris vel nostrorum successorum et dicti capituli nostri convertendis solvere et assignare et ipsi religiosi superioribus suis iuxta religionis sue regulam sive statuta pro huiusmodi excessu satisfacere et iuxta ipsorum mandatum penitenciam recipere teneantur, quam sentenciam excommunicacionis ac dupli ipsos communiter et divisim, si infra dictos octo dies huiusmodi penam non solverint pecuniariam, ut prefertur, extunc ipso facto virtute presentis statuti incurrere decernimus, et si huiusmodi sentenciam excommunicacionis per unum mensem et dictos VIII dies immediate sequentem sustinuerint vel aliquis ipsorum sustinuerit, extunc ipso mense elapso omni provisione, quam a mensa nostra vel capituli nostri habuerit in quibuscumque rebus constiterint sive in villa sive in decimis sive in possessionibus vel rebus quibuscumque, ipso facto sint privati.
Verum si huiusmodi sentencias excommunicacionis, privacionis, per alium mensem dictum primum immediate sequentem contumaciter sustinuerit sive sustinuerint, nec huiusmodi penas pecuniarias solverint, extunc omnibus dignitatibus, personatibus, canonicatibus et prebendis ac beneficiis et officiis, que in dicta nostra ecclesia et quam contemserint, et ipsi rectores ecclesiarum dictis eorum ecclesiis privandos vel aliis penis ad arbitrium nos trum vel successorum nostrorum decernimus privandos sive puniendos nec a dictis excommunicacionibus demum nisi satisfactionibus habitis realibus et nec per alium quam per nos et nostros successores absolvantur.
(20) De habitu clericorum. 
Quia serie sacrorum canonum tam salubriter quam provide constitutum est clericos caste vivere, honestas vestes tam in forma quam in qualitate sive colore, videlicet nec nimis longas nec largas nec excessive curtas vel strictas sed decentem et mediocrem formam longitudinis et: largitudinis habentes, nec rubei nec viridis coloris, virgatam aut secatam vel diversorum colorum, partitas vel alias laicalis vel histrionis forme, sed unius et honesti coloris et forme, ac tonsuram  capillorum patentibus auribus et coronam sive clericam deferre, conam et barbam non nutrire, inhonesta officia et comercia laicalia vitare ac ipsa non exercere, ut sunt hastiludia, tornamenta vel maccellas carnificum per se et personaliter et aliis officiis laicalibus inmundis vel scenis non preesse nec ea exercere, mimis sive histrionibus et aliis inhonestam vitam ducentibus se non miscere, loca inhonesta ac spectacula non visitare, sanctimonialium et claustra sine licencia superiorum non intrare, ebrietatem, commessaciones ac gulam tanquam preparamenta et incentiva luxurie vitare, arma offensibilia ac prohibita sicut sunt baliste, arcus et alia non portare, cunctaque inhonesta ac nociva et scandalosa vitare et virtuosa exercere, ludos alearum vel taxillorum et alias quascumque inhonestates non exercere nisi aliquando inter se pro recreacione vel pro cena simul facienda hoc facerent. 
Ideo ea et alia similia in huiusmodi canonibus expressa non opportet refrenare, sed quia tempore moderno clerici tam seculares quam religiosi laicorum quorumdam abusum, modum sive formam in manicis circa tunicas portandis sequentes huiusmodi abusum et, ut verius dicatur, fatuitatem honestati preferentes manicas circa tunicas deferunt, que usque ad terram pendent et quasi gugule sive cappe monachorum vel fratrum minorum vel predicatorum apparent et sepe tantum et aliquando plus, quam in tota tunica, de panno in ipsis expendunt, unde ex hoc provenit, quod bona Crucifixi, que pauperibus Christi per modum elemosinarum largire et in usum ecclesiarum et aliorum piorum operum converti deberent in huiusmodi vanitatibus non sine mortali peccato et offensa Dei consumuntur, dampnaque ecclesiis quam magna inferunt, quia huiusmodi clerici, cum pro divinis celebrant vel pro ministrando celebranti in divinis vel aliis sacris vestimentis sive ornatibus vel indumentis se induunt, propter magnitudinem, longitudinemque, largitudinem huiusmodi manicarum sacras vestes sive indumenta, quibus se induunt et que non sunt nimis large, in tantum trahunt et laniant, quod in brevi tempore, que longo tempore durare possent, destruuntur et anichilantur, aliaque incommoda, dampna et impedimenta ex huiusmodi abusu sive vanitate manicarum insurgunt et proveniunt, prout experiencia rei edocet.
Quare huiusmodi abusum vanitatis tollere et dictis dampnis et incommodis medelam adhibere cupientes, statuimus, quod huiusmodi clerici beneficiati quibuscumque beneficiis et non beneficiati in sacris ordinibus constituti et alii in minoribus ordinibus constituti et religiosi quorumcumque ordinum privilegio ac immunitate clericali gaudere volentes nostre Cathedralis ecclesie civitatis et diocesis huiusmodi manicas longas et largas ad modum gugularum, ut prefertur, clausas sive apertas a tempore publicacionis presentis statuti infra sex menses dictam publicacionem inmediate sequentes, quod tempus sex mensium ipsis communiter et divisim pro canonica monicione et peremptorio termino assignamus, sub pena excommunicacionis deponant et quilibet ipsorum deponat nec ipsis unquam et inantea uti vel ipsas portare, nisi ex causa legittima presumat, verum si infra dictos sex menses, ut prefertur, huiusmodi abusum manicarum non deposuerint vel unquam inantea portandas sine causa, ut premittitur, resumserint vel ipsas portaverint, ipsos et quemlibet ipsorum communiter et divisim sentenciam excommunicacionis ipso facto extunc incurrere volumus, quam eciam in ipsos, ut premittitur, virtute presentis statuti ferimus, a qua per nullum alium nisi per nos vel per nostros successores satisfaccione reali ad arbitrium nostrum vel successorum nostrorum pro tempore habita absolvi possint.
(21) De conhabitacione clericorum et mulierum rubrica. 
Quamvis clerici in suscepcione sacrorum ordinum tacite votum continende emittunt, multi tamen clerici huius voti immemores nedum temptacionibus vincti occulte desideria carnis in sue salutis preiudicium perficiunt, sed eciam tempora temptacionum prevenientes ne frustra temptentur in domibus propriis vel vicinis paratas ad carnis desiderium explendum hmulieres fornicarias honestati clericali non parcentes publice nutriunt et fovent. 
Ne igitur ex tollerancia huic crimini tacitum consensum, qui in malo facto operi comparatur, prebere vel ipsum approbare videantur, statuimus, ne quis clericorum civitatis vel diocesis nostrarum, cuiuscunque status vel condicionis fuerit, beneficiatus vel non beneficiatus in sacris ordinibus constitutus in domo sua suspectas mulieres vel eciam extra domum in sua procuracione publice detineat concubinas, quas eciam dudum per nostrum certum processum de anno Domini MoCCCoXCo septimo de mense augusti nutrire et fovere prohibuimus prout in dicto processu continetur, quem tenore presentis statuti quo ad omnes ipsius effectus revocamus, per hoc autem penas et sentencias, si quas transgressores huiusmodi processus incurrerint, revocare non intendimus, nec revocamus. 
Si quis vero clericorum deinceps et inantea presentis statuti contemptor fuerit et huiusmodi suspectas mulieres, concubinas ad usum fornicarium sive libidinis carnis in domo sua vel extra publice, ut prefertur, vel foverit vel foveri procura, verit, ultra penas per statuta provincialia contra tales promulgatas, quas quoad hoc in suo esse stare permittimus, sicut eciam ipsas tollere non possumus, si fuerit beneficiatus et morbum sive vicium huiusmodi infra octo dies a die publicacionis presentis statuti, ut premittitur, non purgaverit et concubinas mulieres non dimiserit vel dimissas vel alias umquam receperit, et, ut premittitur, publice tenuerit, beneficia sive beneficium, quod vel que tunc habuerit, per nos vel per nostros successores pro tempore, probato tamen excessu tali probacione, que in manifesto vel publico facto sit necessaria, est privandus; si vero non fuerit beneficiatus, ab execucione ordinum ad tempus vel perpetuo, prout nobis vel nostris successoribus videbitur, suspendendus, quos eciam omnes et singulos supradictos eorum malicia exigente penis carcerum et pecuniaria unius sexagene monete Pragensis et aliis, quibus pro correccione huiusmodi criminis nobis vel nostris successoribus videbitur uti, tenore presencium decernimus puniendos, archidiaconos vero, qui clericos sui archidiaconatus et decanos rurales, qui plebanos sive clericos eciam sui decanatus, ac plebanos, qui suos vicarios sive clericos  respersos hoc vicio, ut premissum est, scienter tollerarent et nobis vel nostris successoribus infra octo dies a die, quo resciverint vel quam cito commode poterint, non notificarent vel a sic respersis pecunias, ne ipsos denuncciarent, reciperent, tamquam pro proprio concubinatu et pena unius sexagene grossorum monete Pragensis pro qualibet vice negligencie puniendos decernimus.
Nichilominus, ut ipsi archidiaconi in visitando clerum sibi subiectum ac de inquirendo de huiusmodi crimine sint diligenciores, licet ad hoc ex officio ipsorum teneantur, ultra procuracionem expensarum, que ipsi, cum visitant, de iure debentur, quinta parte dicte pene pecuniarie, nobis et nostris successoribus quatuor reservatis, volumus gaudere, quam tamen sub penis supradictis contra ipsos archidiaconos supra promulgatis et sub perdicione huiusmodi quinte partis exigere non presumant, nisi prius nobis et nostris successoribus notificacione, ut prefertur, facta.
(22) De instituiconibus. 
Quia commissio cure animarum solum ad episcopum in sua diocesi de iure spectat beneficiaque ecclesiastica sine canonica institucione obtineri non possunt, statuimus, quod nullus clericus secularis vel religiosus beneficium ecclesiasticum et, quod in titulum perpetui ecclesiastici beneficii assignatur, sive confertur, cum cura vel sine cura, eciam, si per ipsos religiosos regi vel gubernari est consuetum, nisi per episcopum constituatur et cura animarum ipsius sibi committatur, quam nullus inferior preter episcopum in sua diocesi committere potest, recipere vel se de ipso intromittere presumat, nec huiusmodi clerici ad beneficia predicta instituantur sive confirmentur, nisi prius de obediencia et reverencia suis superioribus faciendis, de statutis synodalibus et provincialibus et mandatis sive preceptis ipsorum superiorum licitis et honestis servandis, tenendis et exequendis, de cura et onere beneficii, ad quod instituetur, habendis et exercendis et supportandis ac defensione, recuperacione bonorum iuxta posse et de non alienacione ipsorum corporale ad sancta Dei Ewangelia prestet iuramentum, et nichilominus proclamacione generali sive crida, sive citacione contra omnes, quorum interest, prout iuris est, ut ad certum diem allegare, docere de suo interesse veniant, cum cominacione, quod nisi tali die venerint, postea non audiantur premissa, et quia sic instituti sive confirmati per nullum alium, nec eciam per ipsos religiosos, ad quos ius presentandi ad huiusmodi beneficia spectet, quam per episcopum, per quem sunt instituti, ab huiusmodi beneficiis removeri vel revocari possunt, nisi hoc ipsis religiosis de speciali privilegio competeret, cum ipsius est destituere, cuius instituere, per hoc tamen si huiusmodi clerici religiosi suis ordinibus vel monasteriis superioribus aliquid facere vel de ipsis beneficiis dare vel solvere de iure vel de consuetudine debent, preiudicare non intendimus etc.
(23) De clericis non residentibus. 
Cum de residencia Prelatorum ac canonicorum ecclesiarum cathedralium et collegiatarum per ipsos prelatos et canonicos circa ipsas ecclesias facienda per iura communia et statuta provincialia multum salubriter, prout in ipsis statutis continetur, sit provisum, quibus statutis omnes et singulos prelatos et canonicos nostre ecclesie monemus, ut iuxta tenorem ipsorum residenciam in nostra ecclesia, si penas in ipsis statutis contentas evitare volunt, faciant. 
Verum quia de iure communi omnia beneficia ecclesiastica residenciam personalem requirunt, statuimus, quod omnes et singuli abbates, prepositi, priores ceterique religiosi quorumcumque ordinum nostre diocesis in suis abbaciis, preposituris, prioratibus, monasteriis personalem ac continuam residenciam, cum sine monasteriis, tamquam pisces sine aqua, stare non possunt nec debent, residenciam faciant, nisi ex causa necessaria ac racionabili, commodum et utilitatem suorum monasteriorum requirendo, ipsos ab ipsis monasteriis absentari oporteret, quam priori conventus et aliis fratribus senioribus conventus, antequam se absentent, notificare et insinuar tenentur et debent, qua expedita sine mora, quamcito poterint, ad monasteria revertantur. 
Rectores vero ecclesiarum parrochialium similimodo circa ipsas ecclesias personalem et continuam facere residenciam teneantur et sint astricti, cum circa ipsas, sicut mariti cum uxoribus, facere et manere tenentur, nisi de nostra vel successorum nostrorumb licencia ex causa legitima petita et obtenta, se ad tempus ipsis certum prefigendum absentarent, si vero prefati abbates, prepositi vel priores vel alii religiosi, aut ipsi rectores ecclesiarum parrochialium communiter et divisim, aliter quam premissum est, se ab ipsis monasteriis aut ecclesiis absentarent, ipsos abbates, prepositos sive priores ab administracione et percepcione ac eciam ipsos rectores ecclesiarum a percepcione fructuum ipso facto tenore presencium per sex menses suspendimus ac suspensos tenore presencium fore decernimus, infra quod tempus suspensionis ipsam administracionem ac percepcionem fructuum, quo ad abbates, prepositos et priores ipsis conventibus committimus, quo vero ad rectores ecclesiarum nobis et' nostris successoribus committendam reservamus, quos fructus infra dictum tempus perceptos ad utilitatem et commodum ipsorum monasteriorum per ipsos conventus ac eciam ipsarum parrochialium ecclesiarum fabricam convertendos decernimus; si vero ipsi abbates, prepositi vel priores ac ipsi rectores de huiusmodi administracione vel fructuum percepcione infra dictum tempus se temere intromiserint, ipsos communiter et divisim abbaciis, preposituris, prioratibus ac ecclesiis, ipsis ad hoc vocatis ad allegandum causam racionabilem, si quam habuerint, privandos decernimus. 
Et nichilominus, si ipsi rectores ecclesiarum parrochialium per sex menses a suis ecclesiis aliter, quam ut supra premissum est, se absentaverint, ipsos communiter et divisim suis ecclesiis ipiso factox privatos tenore presencium decernimus, quo tamen statuto mansionarios sive vicarios nostre Cathedralis ecclesie, qui continue in ipsa ecclesia residenciam facere tenentur, aut in suis ecclesiis parrochialibus, quas pro tempore habuerint, et quibus presiderint, residenciam faciant, ligare non intendimus, qui tamen in ipsis parrochialibus ecclesiis per vicarios doneos deservire debent, quos vicarios nobis et nostris successoribus pro examine, an fuerint ydonei et sufficientes, subeundo et cura committenda presentabunt, alias tam ipsos mansionarios, quam eorum vicarios pena statuti positi de officio vicarii, quod incipit: Nonnulli ecclesiarum parrochialium rectores etc. incurrere ipso facto et tenore presentis statuti decernimus et, quas penas hic reperimus, repetimus et pro insertis habere volumus.
(24) De rebus ecclesiarum non alienandis rubrica. 
Quia facta et negocia et presertim magna vel ardua ecclesiarum tam cathedralium, quam collegiatarum et quarumcumque iuxta sacrorum canonum diffinicionem non per singulares capitulorum vel collegiorum seu conventuum ipsorum personas singulariter requisitas, sicut hactenus proch dolor in nostra Piocensi ecclesia et in aliis ecclesiis nostre diocesis, non sine magnis preiudicio et dampno ipsorum, prout experiencia rerum magistra edocuit, observatum existit, sed per prelatos et canonicos vel monachos tamquam membra capitulariter cum suo capite, dum existit, videlicet episcopo vel abbate sive preposito et alio, qui caput ecclesie vel conventus sive monasterii existit, in capitulo generali vel eciam extra generale ex causa tamen necessaria capitulariter tamen convocatis et congregatis diligenti tractatu et matura deliberacione communiter sive capitulariter habitis et premissis in ipsis capitulis tractari, diffiniri et expediri debent; Proinde nos Jacobus, Plocensis ecclesie episcopus, de consilio et consensu fratrum nostrorum capituli nostre ecclesie predicte ac wenerabilium fratrum Floriani Sancte Marie in Czirwensko sancti Augustini canonicorum regularium, Johannis sancti Adalberti in castro Plocensi sancti Benedicti ordinum et monasteriorum abbatum et suorum conventuum necnon Ulrici, prepositi sancti Michaelis Plocensis et capituli ipsius futuris malis et indempnitatibus dicte nostre et aliarum collegiatarum, conventualium tam secularium, quam regularium nostre diocesis ecclesiarum, quantum possumus, precavere cupientes, statuimus et deinceps observandum decernimus, quod huiusmodi facta et negocia magna vel ardua nostre Cathedralis et aliarum ecclesiarum et conventuum sive monasteriorum predictorum non alias, quam in capitulis generalibus capitulariter congregatis vel ex causa necessaria extra capitulum generale, dum tamen capitulum ad hoc congregetur, debita deliberacione ac diligenti tractatu prehabitis, tractentur et expedientur nec aliqui contractus donationis, vendicionis, alienacionis, permutacionis, locacionis, concessionis et alii quicumque et quocumque nomine censeantur, de quibuscumque bonis communiter et divisim ad ecclesias seu mensas nostras ac dictorum abbatum, capitulorum, conventuum seu monasteriorum vel ad ipsos ac ipsa capitula, abbates seu monasteria et prepositos, necnon ad prelatos et canonicos singulares quoscumque spectantibus et pertinentibus aliter et alibi, quam ut supra premissum est, et nichilominus de nostro et successorum nostrorum consensu et auctoritate requisitis et adhibitis, ut eciam iuris existit, fiant nec celebrentur; verum si huiusmodi persone, capitula vel conventus coniunctim vel divisim contra hoc statutum directe vel indirecte vel aliquo colore venire vel facere presumpserint, si fuerint de capitulo nostre Cathedralis ecclesie, penas in statuto, quod incipit: Cum iure dictante, si in ecclesiis prelatorum etc. ... expressas, quas hic repetimus et pro repetitis habemus, si vero alie persone singulares superius expresse, excommunicacionis, capitula vero et conventus suspensionis sentencias ipso facto volumus et virtute presentis statuti incurrere decernimus, et nichilominus tractatus et contractus ac facta et negocia huiusmodi contra premissa sic attemptata nullos et irritos, ac nulla et irrita nuncciamus. 
Demum si abbates, priores, prepositi, capitula ac conventus predicti communiter et divisim huiusmodi sentencias excommunicacionis et suspensionis, per mensem a tempore transgressionis computandum contumaciter sustinuerint, extunc ipso mense elapso ipsos et quemlibet ipsorum communiter et divisim ab administracione ac fructuum percepcione ipso facto et tenore presencium suspensos decernimus; si vero huiusmodi sentencias excommunicacionis, suspensionis per alium mensem dictum primum inmediate sequentem sustinuerint, vel se administracioni vel percepcioni fructuum immiscuerint, extunc ipso mense elapso ipsos et quemlibet ipsorum abbaciis, preposituris, prioratibus, prelaturis sive dignitatibus, quibus presunt, et beneficiis, que obtinuerint, extunc ipso facto virtute presentis statuti privandos nuncciamus ac tenore presentis statuti decernimus privatos ipsis tamen ex superhabundanti vocatis, ut in dicto statuto: Cum iure dictante etc. continetur, hoc tamen in constitucionibus quorumcumque procuratorum ad quascumque lites et causas spirituales criminales et civiles et ad quecumque iudicia spiritualia et secularia et pro quibuscumque rebus, factis et negociis, nec in commissionibus huiusmodi bonorum quibuscumque personis ea nomine ipsorum ad tempus sive ad beneplacitum ipsorum regenda, gubernanda et procuranda, nec ipsis nos et nostris successoribus propter officium pontificalis dignitatis, nisi in alienacionibus et donacionibus perpetuis faciendis, ligare volumus, nec ea ad nos et successores nostros extendimus, quin in eis constituendis antiqua consuetudo, et in nobis et nostris successoribus ius commune observentur, et locum habeant.
(25) De pignoribus. 
Cum res sacre in prophanis locis et per personas laicas nisi multum ex necessaria causa, hoc est, propter conservacionem securiorem, vel alias presertim per blasphemos Christi, videlicet per ipsos iudeos vel paganos, teneri vel tractari non debeant, statuimus, quod nullus clericorum, cuiuscumque condicionis vel status ornatus, calices, libros vel quascumque res sacras et eciam non sacras ad usum tamen ecclesie deputatas et dedicatas sive depositas in pignus dare sive pignorared aut recipere presumant, alias ipse pignorans tantum, quantum res pignorate duplo valerent, pro fabrica ecclesie, cuiuscumque res fuerint, impendere, et qui in pignus recipit, mutuata sive concessa pecunia super ista re non habita, ipsam rem ecclesie restituere per censuram ecclesiasticam et ipse iudeus per suspensionem communionis christianorum tam diu, quousque rem restituerit et penas, ipse iudeus quinque sexagenas grossorum monete Pragensis, alii vero ad arbitrium nostrum vel successorum nostrorum pro fabrica ecclesie nostre Cathedralis vel in alios usus convertendas, solvant ac solvere compellantur.
(26) De fideiussoribus. 
Inter alios tractatus fideiussoriam caucionem non est dubium, si per clericos frequentuatur, ecclesiis fore nocivam, proinde statuimus, quod nullus clericus nostre diocesis secularis vel religiosus, cuiuscumque status, condicionis, gradus fuerit, fideiussoriam caucionem pro quacumque persona ecclesiastica vel seculari sive laica vel universitate facere presumat, nisi in necessitate nostra vel successorum nostrorum aut ecclesie nostre Cathedralis vel de licencia nostra vel successorum nostrorum hoc faceret, contrarium facientes ad arbitrium nostrum vel successorum nostrorum puniantur.
(27) De sepulturis. 
Quia in officio sepulture, que magnarum pietatis et religionis est, tam clericorum quam superstitum heredum ipsorum moriendum avaricia, impietates et errores multi contra sacrorum canonum sancciones committuntur, ex eo quod ipsi clerici aliquando non suos parrochianos et, qui apud eos sepulturam non elegerunt, mittentes efalcem in messem alienam, ad sepulturam recipiunt et sepe suos non aliter, nisi pro ipsa sepultura ex pacto expresso aliquid habeant, crimen symonie ex vendicione sacri loci, qui non potest vendi, conmittentes, sepelire nolunt, ipsique superstites et heredes moriencium pietate qualibet relegata de bonis ipsorum moriencium pro salute ipsorum eciam, quod de laudabili et bona consuetudine solet impendi, ac pro serviciis ipsorum clericorum, que ipsis mortuis tam in vita, quam in morte fecerunt, nichil impendere volunt, unde dictis obviare cupientes, statuimus, quod nullus clericus secularis ac religiosus sive collegium vel conventus parrochianum non suum et qui sepulturam apud eos non elegerint, nec quibus per sacros canones et per statuta provincialia et synodalia sepultura negata existit, ut sunt manifesti usurarii, heretici, se precipitantes in hastiludiis et tornamentis, ipsa exercentes excommunicati a iure vel ab homine, in publicis patibulis sive furtis vel alias pro maleficiis suspensi, sive condempnati morti et qui alias non fuerint contriti et confessi et alii per canones prohibiti, ad sepulturam recipiant, nec pro sepultura illorum, quos de iure sepelire possunt, aliquid per modum pacti pactando sive forizando exigant, sed illud quod per modum elemosine vel alias bono et gratuito modo sibi offeratur, cum graciarum aedonibus recipiant, nisi pro serviciis circa funera moriencium per ipsos clericos inpensis vel ex bona et laudabili consuetudine ipsis aliquid debeatur, quod exigere licite possunt, et quod ipsi superstites et heredes ipsorum moriendum ad pya opera inpendenda ac elemosinas faciendas pro animabus ipsorum moriendum sub penis per sacros canones contra ipsos promulgatis ac sub attestacione divini iudicii teneantur, nec se ab ipsis impendendis retrahant, si quis autem ausu temerario contra premissa venire presumpserit, penas in ipsis canonibus promulgatas ad arbitrium nostrum et successorum nostrorum noverit se incursurum.
(28) De patronis crimen sacrillegii committentibus. 
Sunt nonnulli patroni laici et clerici in ecclesiis parrochialibus vel aliis beneficiis non intitulati, qui crimen sacrilegii non aborrentes oblaciones ad sacra altaria in ecclesiis per christifideles pro redempcione animarum, pro sepulturis funerum oblatas aliquid et aliquando totum pro se ausu sacrilego usurpare presumunt, quare, cum hoc sit sacris canonibus contrarium, animabus periculosum et ipsis ecclesiis dampnosum, statuimus, quod si quis huiusmodi patronorum clericus vel laicus predicta vel aliquid ipsorum inantea facere, vel attemptare presumpserit, sentenciam excommunicacionis ipso facto noverit se incursurum, quam eciam ipsum extunc tenore presencium incurrere et per rectores ecclesiarum denuncciare decernimus, a qua per nullum alium, nisi per nos et successores nostros illo, quod recepit, et tanto plus illius realiter restitutis potest absolvi.
Volumus autem, quod rectores ecclesiarum in suis ecclesiis, cum exortaciones ad populum vel verbum Dei proponant diebus dominicis et festivis hoc statutum, ne huiusmodi patroni per ignorandam se valeant excusare, alta et intelligibili voce publicent, ipsosque patronos, ut se ab huiusmodi rapina abstineant, moneant seriose.
(29) De parrochiis. 
Tam fama publica, quam rei veritate rectores ecclesiarum parrochialium ac homines utriusque sexus ipsarum ecclesiarum parrochianos nostre diocesis manifestos errores animabus periculosos et sacris canonibus contrarios fovere percepimus, videlicet quod ipsi rectores homines utriusque sexus parrochianos non suos, ipsis non subiectos nec per episcopum diocesanum, cuius proprium est in sua diocesi parrochias distingwere et curam animarum committere, attributose, ad confessiones peccaninum animas ipsorum decipiendo admittunt ipsis sacramenta ecclesiastica ministrando, ipsi homines tamquam accephali et sine pastore periculose errantes, una parrochia, voluntate vel pocius temeritate, propria postposita, alteri adherent, non attendentes, quod nullus a non suo iudice ligari potest vel absolvi, et quod non alteri inferiori post episcopum diocesanum, quam suo sacerdoti, hoc est rectori ecclesie parrochialis, in qua moram domicilii trahunt, confiteri nec sacramenta ecclesiastica secundum generale concilium, nisi aliud in iure reperiatur expressum, recipere possunt, vel a Sede apostolica indultum, cui vellet, confitendi haberet. 
Quare huiusmodi errores tollere et animarum periculis obviare, sicut debemus, cupientes, statuimus, quod nullus parrochialis ecclesie rector parrochianum alienum sibi non adiunctum sive non attributum, sine nostra vel nostrorum successorum vel proprii rectoris speciali licencia ad confessionem recipere, vel ei sacramenta ecclesiastica ministrare, nisi cum neccessitatis casus occurreret, presumat, nec aliquis, cuiuscumque status vel gradus aut condicionis existat, dimissis suis: ecclesia et rectore parrochialibus, sine nostra et nostrorum successorum vel proprii rectoris licencia vel necessitate, hoc est periculo mortis ingruente, vel alias de iure vel speciali privilegio posset ad confessionem suorum peccaminum vel pro sacramentis ecclesiasticis recipiendis vel ad divina audienda, nisi hoc videlicet eciam pro divinis audiendis non in contemptum, sed causa devocionis vel necessitatis faceret, alienos adire vel proprios dimittere, vel ad alios, quando sibi placeret, transferre; contrarium vero quodlibet premissorum facientes, ipsos rectores, cuiuscumque statuts vel condicionis fuerint, privacionis beneficiorum et aliis penis ad nostrum et nostrorum successorum arbitrium, parrochianos vero sive homines utriusque sexus excommunicacionis sentenciis plectendos, necnon ad dampna, expensas et interesse condempnandos decernimus.
(30) De iure patronatus. 
Ecclesiastica beneficia nulla paccione illicita vel pravitate symoniaca intervenientibus assequi debent, quod quidam patroni sive advocati ipsorum cupiditate excecati non perpendentes, cum beneficia ecclesiastica quecumque, quorum ius patronatus ad ipsos spectat, vacant, non ydoneitatem personarum presentandarum ac commodum et utilitatem ecclesiarum vel plebani querentes, quod  debet fieri sed sue cupiditatis ingluviam veneno symoniace pravitatis saturare, quod est vitandum, volentes ad beneficia sic vaccancia et ad ipsorum presentacionem spectancia clericos ad ipsa instituendos non aliter diocesano episcopo vel alteri superiori, ad quem institucio forsitan spectaret, presentant, nisi prius pecunie summam, vel alias res ab ipsis clericis habeant vel de habendis aut de decimis vel de aliis iuribus ipsis ecclesiis sive beneficiis in toto vel in parte non solvendis aut non exigendis aut de ablatis et usurpatis per eos rebus non recuperandis, vel de restituendis ipsis presentacionis ac investiture litteris, si umquam aliquam displicenciam eis inferrent, ac de renunciacione beneficii, ad quod ipsos presentarent, facienda, pacta promissionis sive caucionis ipsis faciant. 
Cum igitur huiusmodi prave pacciones ac exacciones vel condiciones saluti animarum ac ipsis ecclesiis dampnosa sacrisque canonibus contraria existunt, statuimus, quod si quis patronus clericus vel laicus, cuiuscumque status, gradus vel condicionis existat, aliquem clericum ad aliquod beneficium ad presentacionem suam spectans, ex premissis paccionibus vel modis vel condicionibus vel aliis similibus quibuscumque presentaverit, et deprehensus fuerit, presentacione ad illud beneficium illa vice vacacionis ipso facto sit privatus, de quo ille, ad cuius instrucionem spectat, illa vice potestatem habebit omnimodam disponendi. 
Si autem ipse patronus illi, cui illud beneficium per superiorem ipsum fuerit collatum, aliquam difficultatem ingesserit, ipsum ad possessionem non admittendo vel alias perturbando et de huiusmodi impedimentis et perturbacionibus infra unum mensem a die provisionis de ipso beneficio facta non cessaverit, extunc ipso facto ius patronatus perpetuo amittat, clericus vero sic presentatus, sive qui talibus paccionibus huiusmodi presentacionem obtinuerit, ad sacros ordines suscipiendos et quecumque beneficia consequenda ipso facto sit inhabilis et ab execucione susceptorum ordinum suspensus, a quibus sentenciis per nullum inferiorem, quam per nos et successores nostros absolvi nec habilitari possit.
(31) De celebracione missarum. 
Quamvis de certis personis pro missis in nostra ecclesia tam diebus solempnibus, quam aliis celebrandis et de ministris tunc celebranti ministrandis sit dispositum, sed ut respectu singularitatis actus aliquod devocionis accrescat, statuimus et inantea servandum ordinamus, quod diebus solempnibus et qui in ordinario sive libro ecclesie nostre, qui ordinarius sive speculum chori nuncupatur, sunt descripti, qui pro solempnibus habentur, circa maius altare prelati et canonici nostre ecclesie sub ordine infrascripto missas, ac primas et secundas vesperas ipsarum festivitatum sive solempnitatum per se vel per alios prelatos sive canonicos, ac ipsi vicarii sive mansionarii dicte nostre ecclesie singulis diebus mane post terciam et ante summam missam, que per magistrum scole et scolares solet decantari de Beata Virgine, vel aliam sicut tempus requirit, sub penis infrascriptis alta voce sive cantando, celebrando cantare debent, tenentur et sint astricti hoc modo sive ordine incipiendo, scilicet primo a preposito, deinde ad decanum et sic deinceps ad singulos prelatos gradatim sive successive de uno ad alterum usque ad ultimum inclusive descendendo, et deinde ipsis prelatis expletis sive finitis a canonicis corporalibus, sive qui corporales dicuntur, et quorum Canonicatus et prebende sunt perpetui et pro perpetuis beneficiis reputantur, sive per quorum mortem Canonicatus et prebende vaccare consueverunt, incipiatur similiters de uno ad alium gradatim sive successive, usque ad ultimum inclusive descendendo, quibus similiter finitis, si aliqui canonici graciales fuerint et qui iuxta iuris disposicionem sunt creati et recepti ad stallum et ad vocem, similiter incipiendo et de uno descendendo ad alium et sic ad ultimum inclusive procedatur, quibus sic ut premittitur, tam prelatis, quam canonicis corporalibus et gracialibus expletis, iterum a preposito reincipiatur et simili ordine procedatur eundem modum ut inantea observando, et ne in huiusmodi ordine servando aliquis error committatur, statuimus et ordinamus, quod decanus nostre ecclesie sive ipsius vicesgerens in una cartha pergamenea omnes prelatos per ordinem a preposito incipiendo et demum canonicos ipsos per villas sive fundos prebendarum vel per nomina, si non habent fundos, et deinde graciales nominaliter et specifice infra unum mensem a tempore publicacionis presentis statuti describantur et describere sint astricti, quam tabulam sive cartam in choro ecclesie sive zacristia dependant affixam, quam eciam tabulam sive descripcionem huiusmodi Prelatorum sive canonicorum, quo ad predicta pro statutis volumus habere et quia eciam ipsis decanus sive ipsius vicesgerens, prelatos et canonicos futuris solempnitatibus sive festivitatibus celebraturos in primis festivitatibus sive solempnitatibus pronunccient et in tabula depingant sive describant, sicut in aliis,ecclesiis est consuetum, quam thabulam in choro ipsius ecclesie similiterk dependant et stare usque ad futurum festum permittant, si vero huiusmodi persone prelatos sive canonicos, ut premittitur, non describerent vel pronuncciarent, vel prelati aut canonici iuxta descripcionem, et pronuncciacionem, ac vicarii sive mansionarii missas huiusmodi non celebraverint, ipsos et quemlibet ipsorum singulariter, communiter et divisim, ad penam unius sexagene grossorum Pragensis monete pro qualibet vice excessus vel negligencie solvendam infra octo dies a die huiusmodi excessus sive negligencie computandos procuratori capituli et in usum ecclesie Cathedralis convertendam condempnamus et ipso facto incurrere decernimus, quam si infra octo dies per ipsum vel ipsius vicesgerentem vel ebdomadarium vel alium, quos eciam monere tenore presentis statuti tenentur et sint astricti, non solverint, communiter et divisim ipsos non solventes extunc ad penam dupli, et ipsos decanum vel vices ipsius gerentem vel ebdomadarium monicionem non facientes nec exigentes, ut prefertur, ad unam marcam dicte monete numeri Mazoviensis condempnamus, similiter ipso facto incurrere decernimus, demum si huiusmodi penas per unum mensem dictos octo dies ultimos inmediate sequentes non solverint, vel aliquis ipsorum non solverit, ipsos et quemlibet ipsorum communiter et divisim omnibus et singulis provisionibus, in quibuscumque rebus mobilibus et ymmobilibus aut decimis constitute fuerint, quas a mensis nostra episcopali vel capituli nostri obtinuerint, extunc dicto mense elapso ipso facto privatos, et dictos vicarios sive mansionarios, si huiusmodi missas non celebraverint, et vicedecanum sive ebdomadarium, qui non monuerit et non exegerit, a percepcione fructuum et quarumcumque obvencionum sive emolimentorum in ipsa ecclesia et extra suspensos decernimus.
Deinde si huiusmodi sentencias privacionis et suspensionis per alium mensem dictum primum inmediate sequentem animo contumaci sustinuerint, nec penam predictam solverint, ipsos et quemlibet ipsorum communiter et divisim omnibus et singulis dignitatibus, personatibus, officiis, canonicatibus et prebendis, vicariis et mansionariis ac beneficiis quibuscumque privandos et penis aliis puniendos etm mulctandos decernimus, ipsis tamen primitus vocatis iuxta formam et modum statuti, quod incipit: Cum iure dictante etc.
Et ne de potestate sive vigore monicionis et de forma monendi per dictos decanum, vicedecanum vel ebdomadarium fiendis, de quibus supra fit mencio, possit dubitari et quovismodo inpugnari, predictis decano, vicedecano et ebdomadario omnes et singulos communiter et divisim presens statutum non servantes in toto vel in parte facultatem et omnimodam potestatem infra divina iuxta consuetudinem in ecclesia nostra hactenus in monicionibus fiendis observatam tenore presencium damus et attribuimus ipsosque extunc executores et quemlibet ipsorum communiter et divisim ad premissa deputamus, ita, quod extunc sine alio mandato speciali vigore presentis statuti in forma et modo premissis monere poterint, quos formam et modum monicionis in aliis omnibus et singulis supra et infra positis statutis per dictos decanum, vicedecanum et ebdomadarium in monicionibus et exaccionibus penarum sive mulctarum vigore quorumlibet statutorum observare et tenere volumus.
(32) De Corpore Christ ad infirmos portando. 
Cum inter sacramenta nichil maius preter Corpus Christi existat, ideo cum summa reverencia excoli et venerari debet, et quamvis per predecessores nostros modus et forma, quos presbiteri in deportando Corpus Christi ad infirmum servare et tenere debent, sint constituti, prout in ordinario sive libro ecclesie nostre, qui ordinarius sive speculum chori dicitur et habetur, que omnia et singula, prout stant, approbamus, nichilominus tamen predictis adiciendo statuimus, quod omnes et singuli ecclesiarum parrochialium rectores, ebdomadarii, plebani, vicarii et quilibet presbiteri seculares ac regulares quorumcumque ordinum, cum Corpus Christi ad infirmos deferre contigerit, superpilicio se induant, stola in collo posita, clerico cum campanella, vexillo et candela incensa precedente, in vase, in quo solet Corpus Christ in ecclesia conservari, hoc deferant et reportent, nisi ipsos propter parrochie latitudinem vel longitudinem ad magnam distanciam equitando deferre oporteret, tunc si, ut premissum est, commode deferre non posset, licitum sit ipsis in superpilicio stola inposita et cum campanella deferre et reportare, ut prefertur, ita tamen, quod in eundo et redeundo cum Corpore Christi ad domos prophanas, nisi ad domum infirmi declinare, nec in eisdem pernoctare presumant, sequentibus vero christifidelibus ipsum Corpus Christi, confessis et contritis centum dies indulgenciarum iuxta constitucionem sancte memorie Urbani pape sexti anunccient. 
Ipsi eciam rectores parrochialium ecclesiarum et vicarii ac clerici ad altare servientes infra divina officia in ecclesiis superpiliciis utantur et in ipsis infra ipsa divina sint induti, si vero predictorum aliquis rectorum, plebanorum, ebdomadariorum, vicariorum in premissis negligens vel contemptor fuerit, pro qualibet negligencia sive contemptu ipsos communiter et divisim penam unius marce monete Pragensis numeri Mazoviensis, clerici vero quinque grossorum dicte monete ipso facto pro fabrica illius ecclesie, in qua negligencia sive contemptus commissa fuerint, et de scitu et voluntate nostris et nostrorum successorum impendendos incurrere volumus ipsosque tenore presencium condempnamus, hoc tamen addito, quod si ipsi rectores, plebani, ebdomadarii vel vicarii in deportando vel reportando Corpus Christi ad domos, ut prefertur, prophanas sive domum prophanam sine tamen legitima et necessaria causa quadam levitate declinaverint vel in eadem pernoctaverint, ipsos communiter et divisim ultra penam pecuniariam predictam eorum ecclesiis sive beneficiis, que habuerint, privandos et ad nostrum et nostrorum successorum arbitrium puniendos decernimus, et ne huiusmodi statuto et effectui ipsius illudi possit, volumus et tenore presencium statuimus, quod ipsi archidiaconi in suis visitacionibus et convocacionibus quibuscumque cum omni diligenda, discrecione de huiusmodi excessibus et negligencia inquirant et inquisita diligenter conscribant et nobis et nostris successoribus, quantocicius commode poterint, fideliter denuncient; in quibus faciendis et exequendis conscienciam ipsorum oneramus.
(33) De processione facienda feria sexta. 
Quia absque pace ipse pacis Auctor debite coli non potest, proinde statuimus et tenore presencium ordinamus, quod in nostra cathedrali et in omnibus singulis parrochialibus secularibus et regularibus ecclesiis quibuscumque ac monasteriis nostre diocesis singulis sextis feriis ante vel post missam per mansionarios sive vicarios et scolares dicte nostre ecclesie in dicta ecclesia nostra et in aliis per ipsos rectores sive monachos vel fratres ipsorum monasteriorum vel conventuum processio per cimiteria ipsarum ecclesiarum ipsas circumeundo cum vexillis, ut consuetum est, processiones fiende sint cum cantu, officio sive antiphona de sancta cruce Protege, et responsorio sive antiphona de patrono ipsius ecclesie, in qua processio fiat, vel de Beata Virgine cum antiphona:Da pacem, cum oracionibus debitis et competentibus ad hoc, et quod de sero videlicet in crepusculo post occasum solis singulis diebus in huiusmodi ecclesiis et monasteriis campana pro pace et pro salutacione Beate Virginis Marie ter pulsetur, et quod in huiusmodi pulsu per christifideles pro pace obtinenda ipsi Auctori pacis, Salvatori nostro, unum Pater noster dicatur et ipsa Beata Virgo salutacione angelica a videlicet Ave Maria devoto corde salutetur. 
Qui autem premissorum vel aliquorum ipsorum fuerit negligens vel contemptor, indignacionem Salvatoris nostri domini Ihesu Christi et ipsius Matris Virginis gloriose noverit se incursurum, ad arbitrium nostrum et successorum nostrorum nichilominus puniendus, et ut christifideles ad processiones sequendas et ad Pater noster et Ave Maria in pulsu huiusmodi cantanda arcius invocentur, omnibus contritis et confessis, qui huiusmodi processiones sequentur, vel Pater noster aut Ave Maria devoto corde in dicto pulsu decantaverint, XL dies indulgenciarum tribuimus et tenore presencium confisi de clemencia Salvatoris domini nostri Ihesu Christi et beatorum Petri et Pauli apostolorum concedimus.
(34) Rubrica de matriomonio contra interdictum ecclesie contracto. 
Quam plurimos in nostris civitate et diocesi in sacramento matrimonii errorem periculosum animarum reperimus committere ex eo, quod viri uxores legitimas, et mulieres viros legitimos in una parrochia habentes ipsis derelictis in alia parrochia viri cum mulieribus et mulieres cum viris aliis in facie ecclesie, bannis iuxta disposicionem sacrorum canonum non premissis, matrimonia vel pocius contubernia sive adulteria contrahebant sive committebant, quare huiusmodi errorem exstirpare et saluti animarum prodesse cupientes statuimus et tenore presencium ordinamus, quod nullus rector parrochialis ecclesie sive presbiter secularis vel regularis, cuiuscumque status, condicionis vel prelacionis vel ordinis fuerit nostre diocesis, aliquos volentes matrimonium contrahere, cuiuscumque status, condicionis, qualitatis, nisi ducalis preeminencie essent, bannis duarum septimanarum iuxta disposicionem sacrorum canonum non premissis, copulare presumant, in huiusmodi bannis notificando et publicando, quod tales vir et mulier, ipsos nominatim nominando, volunt inter se matrimonium contrahere, ideo si est vel sunt aliqui vel aliquis, qui scit vel sciunt aliquod impedimentum inter ipsos contrahentes intervenire, ut quia aliqui ipsorum vel utriusque contrahendum alias matrimonium contraxerunt, vel se consangwineitate vel affinitate, seu cognacione spirituali attingunt vel se per adulterium scienter cognoverunt et in mortem priorum coniuguin sunt machinati, vel alter ipsorum machinatus est, vel iuris vel facti impedimenta infra dictum tempus sub eorum conscienda et non maliciose proponant et michi dicant. 
Alioquin si quis rectorum vel presbiterorum predictorum quempiam supradictorum copulare vel aliqui se carnaliter commiscere bannis non premissis, ut prefertur, presumpserint, tam presbiteros copulantes, quam ipsos commiscentes excommunicandos et penas sacrorum canonum contra tales promulgatas ipso facto volumus incurrere et tenore presencium extunc incurrisse et nichilominus ad arbitrium nostrum vel nostrorum successorum puniendos declaramus, de quibusque omnibus et singulis supradictis per archidiaconos in suis visitacionibus inquirere et nobis et nostris successoribus inquisita sub pena excommunicacionis nuncciare mandamus, ipsorum eciam archidiaconorum conscienciam onerantes.
(35) De osculo pacis. 
Sane cum in missarum celebracione post commixtionem Eucaristie sive Corporis Christi cum Sanguine et oracione dicta per sacerdotem, ipso quoque Corpore Christi vel sepulcro et calice vel patena seu altari osculatis diacono et per diaconum clero et populo osculum pacis dari ad significandum omnibus, que in divinis misteriis agantur et in ecclesia celebrantur, et ad populum Christi confessum prebuisse et ad alios pios effectus sic salubriter et religiose institutum, que tamen institucio in diocesi et ecclesia nostris non sine diminucione devocionis christifidelium per abusum saluti animarum periculosum aboleta existit, quare huiusmodi salubris institucionis abusum amovere Christique fidelium devocionem augere cupientes, volumus et tenore presencium de consensu fratrum nostrorum capituli nostre Cathedralis ecclesie in hac sacra synodo ordinamus et tenore presencium de consensu fratrum nostrorum capituli nostre Cathedralis ecclesie in hac sacra synodo ordinamus et tenore presencium inantea contentum statuimus, quod omnes et singuli presbiteri, qui in nostra cathedrali ac civitatis et diocesis nostrarum ecclesiis summas sive chorales missas singulis diebus dominicis et festivis et aliis celebraverint iuxta formam et modum huius sacre institucionis osculum pacis, ut prefertur, commixtione Eucaristie sive Corporis Christi cum Sanguine facta oracioneque dicta Corporeque Christi sive calice vel patenak seu altari osculatis ministro, minister vero in nostra cathedrali primo prelatis et canonicis et tam in nostra, quam in aliis collegiatis et parrochialibus ecclesiis et conventibus ceterisque clericis et populo et populus ulterius unus alteri per ordinem quilibet in suo sexu dent et prebeant ita videlicet, quod masculi inter se et femine inter se tantum huiusmodi osculum pacis prebeant et accipiant, ita, quod ipse minister ipsis feminis libro vel ymagine Christi osculatis ipsa librum vel ymaginem osculanda prebeat et quod ipse femine ulterius inter se una aliam osculetur dicendo sic: Mijr stoba; et recipiens respondeat: amen.
(36) De celebracione festivatatum per totum annum. 
Quamvis gloriosus Deus cunctos ministros suos magnificet et altis decoret honoribus, illos tamen, quos digniores agnoscit et ingencior meritorum commendat excellenda, pocioribus attollit insigniis dignitatum et premiorum uberiori retribucione prosequitur, cuius sancta mater Ecclesia vestigia sequens universos in regnis celestibus constitutos studiis honorare sive celebrare non desistit, quia tamen in civitate et diocesi nostris ex inequalitate sive discrepancia, que circa huiusmodi exhibicionem honoris Sanctis Dei et celebracione nataliciorum sive festivitatum ipsorum committatur, christifidelium devocio decrescit et scandala oriri videntur. 
Proinde nos Jacobus, Dei gracia episcopus Plocensis, huiusmodi inequalitatem sive discrepanciam ac scandala inde proveniencia removere et devocionem christifidelium augere cupientes, de fratrum nostrorum capituli nostre ecclesie ac universi cleri nostre diocesis nobiscum in hac sacra Sinodo congregatorum unanimi consensu infrascriptas Sanctorum festivitates sive natalicia et non alia sub modo et forma infrascriptis et per omnes et singulos clerum et populum per nostras civitatem et diocesim unanimiter celebranda et celebrandas volumus et ordinamus.
Primo de mense ianuarii: Circumcisio sive octava Nativitatis Christi Salvatoris domini nostri et Epiphania Domini sive festum Trium magorum, ac natale sanctorum martirum Fabiani et Sebastiani ac gloriose virginis Agnetis et Conversio sancti Pauli apostoli a clero et populo, sed Vincencii martiris tantum a clero solempniter ac cum reverenda celebrentur.
Item de mense februarii: festum Purificacionis Marie Virginis gloriose Matris Salvatoris nostri sive candelarum, Agathe virginis, Mathie apostoli ut supra a clero et populo, sed Dorothee virginis ac Petri apostoli ad Cathedram tantum a clero et Ecclesia celebrentur.
Item de mense marcii: natale sancti Gregorii eximii doctoris, Anuncciacio Virginis Marie a clero et populo, et sanctorum Thome de Aquino doctoris, Gertrudis virginis et Benedicti confessoris tantum a clero celebrentur.
Item de mense aprilis: festum Resurreccionis domini nostri Ihesu Christi cum duobus diebus sequentibus et sanctorum Ambrosii doctoris eximii, Marci ewangeliste, Adalberti et Georgii martirum natalicia sive festa, festum Ascensionis Domini ut supra a clero et populo sollempniter celebrentur, sed alii dies per octavam Resurreccionjs sequentes tantum a clero sive per Ecclesiam celebrentur. 
In Rogacionibus vero et in die sancti Marci fiant letanie et processiones ac ieiunia more consueto.
Item de mense maii: natalicia sanctorum Fhilippi et Jacobi apostolorum, Sigismundi et sancte Crucis Invencio ac festum Penthecostes cum duobus diebus sequentibus ac festum Corporis Christi et festum Sancte Trinitatis ut supra a clero et populo sollempniter celebrentur, alii vero dies infra octavam Penthecosten a clero modo solito celebrentur.
Item de mense iunii: festum Nativitatis Johannis baptiste, sanctorum Johannis et Pauli ac sanctorum apostolorum Petri et Pauli natalicia ac Visitacio Gloriose Virginis ad Elizabeth ut supra a clero et populo sollempniter celebrentur.
Item de mense iulii: festum Margarethe virginis, Marie Magdalene, sancti Jacobi apostoli natalicia ut supra a clero et populo sollempniter celebrentur.
Item de mense augusti: Laurencii martiris, Assumpcio Marie Virginis Gloriose, Bartholomei apostoli Augustini doctoris egregii et Decollacionis sancti Johannis baptiste festivitates ut supra a clero et populo sed sanctorum Petri ad Vincula et sancti Dominici a clero sive ab Ecclesia tantum sollempniter Ecclesia tantum sollempniter celebrentur. 
Item de mense septembri: Nativitas Virginis Gloriose, Exaltatio sancte Crucis, Matthei apostoli et ewangeliste, sancti Michaelis archangeli, sancti Stanislai martiris et pontificis, Jeronimi doctoris eximii ut supra a clero et populo sollempniter celebrentur, sed Venceslai martiris ab Ecclesia tantum solet celebrari.
Item de mense octobris: festum sancte Hedwigis, Luce ewangeliste, Undecim millia Virginum, sanctorum apostolorum Symonis et Jude ut supra a clero et populo sollempniter celebrentur, sed translacio sancti Adalberti a clero tantum, natalicia sive festivitates celebrentur.
Item de mense novembris: Omnium Sanctorum, sancti Martini confessoris, Katherine virginis et martiris et sancti Andree apostoli natalicia sive festivitates aut supra a clero et populo sollempniter celebrentur, sed sancte Elizabeth vidue et Cecilie virginis, Clementis tantum a clero et Ecclesia sollempniter celebrentur.
Item de mense decembris: sanctorum Nicolai confessoris, Thome apostoli, Nativitatis domini nostri Ihesu Christi secundum carnem, Stephani prothomartiris, Johannis ewangeliste, Innocentum festivitates ut supra a clero et populo, sed sancte Barbare et Concepcionis Gloriose Virginis Marie et sancte Lucie tantum a clero et Ecclesia sollempniter celebrentur.
Item festivitates Sanctorum, in quorum honore sive sub quorum tytuio ecclesie quorumlibet locorum sunt fundate per ipsos rectores ipsarum ecclesiarum sic fundatarum ac eciam per populum parrochie cuiuslibet ipsarum ecclesiarum sollempniter celebrentur.
(37) De antiphonis cantandis post horas omnes et vesperas et indulgenciis attributis. 
Item cum Virgo gloriosa Dei Genitrix Maria cunctorum in suis necessitatibus ipsam devote invocantibus advocata nostraque ac nostre kathedralis ac nostrarum civitatis et dyocesis ecclesiarum patrona ac adiutrix boperosa existit, dignum et, ut pro efficaci ipsius suffragio obtinendo in dictis nostra kathedrali ac civitatis et diocesis nostrarum ecclesiis laudum preconiis pre ceteris Sanctis tamquam patrona preferretur.
Proinde statuimus et tenore presentis statuti ordinamus, quod omnes et singuli nostre Cathedralis ecclesie prelati et canonici ceterique presbiteri ac clerici seculares et religiosi, qui in dictis nostra kathedrali ac nostrarum civitatis et diocesis ecclesiis ac conventibus ac extra divina officia inantea celebraverint, ac horas canonicas decantaverint vel dixerint sive legerint, infrascriptas antiphonas modo infrascripto cum oracionibus ad ipsas antiphonas competentibus in honorem et laudem ipsius Virginis Gloriose sub attestacione divini iudicii ac ipsius Virginis offensam evitare maluerint, ipsa divina officia vel horas canonicas voce cantando celebraverint, voce alta decantent, si vero legendo dixerint, tunc legant sive dicant: primo post vesperas dictis Benedicamus, antiphona Alma Redemptoris Mater, post completorium similiter Benedicamus dictis Salve Regina dicatur, ut supra, post matutinum, ut supra, Ave stella matutina dicatur, post primam: Ave domina mundi etc., post terciam: Nigra sum, post sextam: Ave Regina celorums, vel: Ista est sponsa etc., post nonam vero: Sponsa facta est etc., vel alie antiphone, que devocionem plus augere valeant, cantentur, vel dicantur modo, ut supra, vel secundum provincialia statuta post quamlibet predictarum horarum: Salve Regina vel cantetur, ut supra, exceptis diebus Passionis domini nostri Ihesu Christi, in quibus servetur stilus antiquus, ac diebus a dominica Pasce inclusive usque ad octavam Pentecostes exclusive, in quibus omnibus supradictis: Regina celi cum sua oracione de tempore cantentur, vel legantur, ut supra, et, ut arcius ad devocionem ipsius Virginis Beate huiusmodi celebrantes communiter et divisim ad cantandas sive dicendas predictas antiphonas modo premisse provocentur, de gracia Omnipotentis Dei; Patris et Filii et Spiritus Sancti ac meritis Beate Virginis gloriose, auctoritate apostolorum Petri et Pauli confisi, omnibus, qui huiusmodi antiphonas et quamlibet ipsarum communiter et divisim modo premisso in ecclesiis vel extra contriti et confessi decantaverint vel dixerint, in remissionem peccatorum ipsorum quadraginta dierum indulgenciam donamus et tenore presencium conferimus.
(38) De modo relipipiorum circa capucia deferendorum. 
Item licet per statuta provincialia de modo et forma habitus tam Prelatorum, quam canonicorum ceterorumque presbiterorum et clericorum sit provisum, tamen quia huiusmodi prelati et canonici ceterique presbiteri ac clerici nostrarum ecclesie, civitatis et diocesis in modo et forma capuciorum dicto statuto provinciali videntur abuti, longa et lata relipipia sive dependencias circa ipsa capucia laicali more non sine magnis et inutilibus expensis deferentes, honestati clericali derogando. 
Quare huiusmodi relipipiorum sive dependendarum abusum tollere ac honestati clericali et inutilitati expensarum providere cupientes et unanimi consensu dictorum fratrum nostrorum ac cleri nobiscum, ut prefertur, in synodo congregatorum statuimus et tenore presencium sub penis infrascriptis ordinamus, quod omnes et singuli prelati nostre Cathedralis et collegiatarum, parrochialiumque ecclesiarum rectores, necnon omnes et singuli communiter et divisim presbiteri ac clerici beneficiati et non beneficiati in ordinibus sacris existentes in nostris ecclesia civitate et diocesi ubilibet commorantes constituti post tempus sive spacium unius mensis immediate et continue publicacionem presentis statuti sequentis in delacione sive portacione huiusmodi relipipiorum sive dependenciarum circa capucia mensuram longitudinis duarum ad plus, latitudinis vero medie palmarum relipipiorum, ut prefertur, in portando umquam et inantea non excedant, nec aliquis ipsorum communiter et divisim excedere presumat exceptis temporibus peregrinacionis extra patriam vel periculi, quo mutacio habitus ex causa est necessaria, si quis autem predictorum communiter et divisim ausu temerario contra premissa communiter et divisim umquam venire presumpserit, ipsos et quemlibet ipsorum communiter et divisim, quiac huiusmodi mensuram longitudinis vel latitudinis excesserint, perdicione huiusmodi capituli, quod tunc portaverit, ipso facto mulctamus, ipsum capucium in usum pauperum per nos vel per nostros successores exponendum, penis nichilominus suspensionis, excommunicacionis, pecuniarum vel carcerum et aliarum, quibus nobis et nostris successoribus videbitur, donec satisfecerint, secundum nostrum et successorum nostrorum arbitrium punire decernimus.
(39) De fabrica ecclesie. 
In nomine sancte et individue Trinitatis Patris et Filii et Spiritus Sancti ac Gloriose Virginis Marie Matris Christi, nostre Plocensis ecclesie patrone, amen. 
Nos Jacobus, Dei gracia episcopus Plocensis, ad noticiam omnium et singulorum Prelatorum ac canonicorum et capituli ecclesie nostre Plocensis ac aliarum quorumcumque tam presencium, quam futurorum communiter et divisim tenore presencium deducimus, quod quamvis dicta nostra ecclesia pro fabrica seu reparacione ipsius nullos certos redditus deputatos sive assignatos hactenus habuerit, nec habet, et ideo in suis tectis et parietibus collapsa ut sepe ruinam paciebatur, tamen episcopi et capitulum pro tempore Plocenses considerantes, quod clerici beneficiati in ecclesiis et qui fructus ac emolimenta beneficiorum percipiunt, ad fabricam sive reparacionem ecclesiarum tenentur et sunt obligati, quia qui emolimenta percipit, onus portare debet pro reformacione sive fabrica ipsius ecclesie, quocienscumque necessitas huiusmodi reparacionis ecclesie imminebat, tali modo contribuere et se taxare consueverant, videlicet quod episcopus taxe sive quote pro huiusmodi reparacione ipsius ecclesie pro tempore imposite duas partes, capitulum vero terciam partem solvebant et salvere fuerunt soliti. 
Ne igitur huiusmodi iuri consona ac racionabilis, salubris ac utilis et necessaria ipsi ecclesie consuetudo per abusum vel negligenciam aut oblivionem quoquomodo aboleri seu obmitti possit, nos Jacobus episcopus prefatus, de consilio ac unanimi consensu et voluntate fratrum nostrorum, Prelatorum et canonicorum ac capituli nostri Plocensis, communiter et divisim die date presencium in capitulo generali in Ploczko in domo habitacionis nostre nobiscum capitulariter congregatorum celebrato, habitoque cum ipsis sollempni ac debito et in talibus consueto tractatu huiusmodi consuetudinem iuri consonam et racionabilem approbantes, statuimus et ordinavimus et tenore presencium temporibus perpetuis disponimus, quod deinceps et inantea, quocienscumque necessitas reparacionis huiusmodi ecclesie in tecto, muris, parietibus, pavimentis, fenestris, campanis, libris, organis et aliis quibuscumque ad huiusmodi reparacionem quomodocumque pertinentibus necessitas ingruerit sive imminuerit et certa summa, sive taxa aut quota pro huiusmodi reparacione sive fabrica ipsius ecclesie per episcopum et capitulum pro tempore Ploczenses simul vel alterum ipsorum alio negligente, ipso tamen negligente requisito, inponeretur, sive inposita fuerit, ipse episcopus, qui pro tempore fuerit, huiusmodi taxe sic, ut prefertur, imposite duas partes et ipsum capitulum terciam partem in termino sive terminis tunc assignatis sive prefixis omnibus dilacionibus et excusacionibus semotis, illi, qui ad recipiendum per ipsos episcopum et capitulum huiusmodi taxam deputatus fuerit, solvere, dare et assignare perpetuis temporibus tenebuntur et obligabuntur, quos eciam episcopum et capitulum, qui pro tempore fuerint Plocenses, tenore presentis statuti perpetuis temporibus solvere obligamus et astringimus ac ipsum capitulum per episcopum Plocensem pro tempore, et episcopum per archiepiscopum Gneznensem ad instanciam capituli Plocensis, si negligentes hincinde fuerint, per censuram ecclesiasticam compellendum decernimus, et quod ipsi capitulares ad huiusmodi terciam partem, ut prefertur, solvendam debent se secundum qualitatem et quantitatem fructuum et proventuum beneficiorum suorum taxare.
(40) De redditibus ex villis prestimonialibus ad distribuciones convertendis. 
Item licet alias nostra ecclesia Plocensis in divino cultu propter absenciam Prelatorum et canonicorum, qui nullam vel modicam residenciam circa ipsam ecclesiam faciebant, negligebatur ac honore debito, qui ex presencia et residencia ipsorum Prelatorum et canonicorum ipsi ecclesie debebatur impendi, privabatur, fructusque et redditus villarum et possessionum ad mensam ipsius capituli spectandum minus debite et incongrue consumebantur ac ipse ville in tenutas iniuste et minus debite quibuscumque personis distribuebantur, nos premissa attendentes et debita remedia ad ea adhibere volentes de unanimi consensu prepositi et Prelatorum et canonicorum ac capituli protunc communiter et divisim in capitulo generali capitulariter nobiscum congregatorum habitoque solempni ac debito in talibus tractatu consueto cum eisdem, statuimus, ordinavimus et disposuimus, quod omnes et singuli census, redditus, fructus, proventus, decime et quecumque emolimenta ex huiusmodi villis omnibus et singulis communiter et divisim ad mensam dicti capituli nostri spectantibus provenientes quocumque modo et ipse ville in communem usum ipsius capituli redigerentur et ipsi census, fructus, redditus, proventus et quecumque emolimenta ex ipsis villis pro distribucionibus cottidianis residencium Prelatorum et canonicorum circa ipsam ecclesiam et in divinis interessentibus deputarentur et ipsis prelatis et canonicis in ipsa ecclesia infra divina in stallis suis distribuerentur, prout hec omnia et alia communiter et divisim in dicto nostro statuto continentur, quod statutum huic nostro statuto presenti inserimus et pro inserto habere volumus et ad ipsum pro premissis specificandis, verificandis nos referimus.
(41) De disctribucionibus quottidanis ad alios usus non convertendis. 
Verum quia nonnulli prefatum nostrum statutum minus clare intelligentes et forsan, que sua et non que communi utilitati sunt, querentes dicebant et volebant, quod huiusmodi census, redditus, proventus sic, ut prefertur, non solum prelatis et canonicis presentibus et residentibus circa ipsam ecclesiam distribuerentur, sed eciam alias pro aliis quibuscumque necessariis capituli distribui possint et deberent, propter que inter ipsos prelatos et canonicos dicti nostri capituli diverse et multe discordie orte et generate fuerunt et evenerant, nos ad instantem peticionem dictorum Prelatorum et canonicorum capituli nostri, nobiscum die date presencium in capitulo generali per nos cum eis in Ploczko in domo habitacionis nostre celebrato nobiscum capitulariter congregatorum, tenore presencium statuimus, ordinavimus, perpetuis temporibus disponimus et declaramus, quod huiusmodi census, redditus, proventus, decima et quecumque emolimenta de dictis villis communiter et divisim quocumque modo provenientes et proveniencia non alias, nec alibi, nec cui alteri dentur, distribuentur vel aliquomodo alicui assignentur vel convertentur, nisi pro distribucionibus cottidianis ipsis prelatis et canonicis pro tempore circa ipsam ecclesiam personalem residenciam facientibus et divinis in dicta ecclesia interessentibus in stallis eorum, qui presentes fuerint, secundum formam et disposicionem dicti nostri statuti, quod quo ad alia omnia et singula communiter et divisim in ipso contenta in suo robore stare volumus, distribuentur et assignentur ac dari et assignari debent.
(42) De celebracione festivitatum. 
Quia ex discrepacione sive varietate iurium et statutorum ut sepe dubia et errores oriuntur et statuta, provinciale ac nostrum sinodale, de celebracione festivitatum sive nataliciis Sanctorum facta et edita discrepare in aliquibus videntur, et quia secundum disposicionem sacrorum canonum in divinis officiis ecclesie suffraganee metropolitane ecclesie moribus se conformare deberent, ideo quantum ad huiusmodi festivitatum sive nataliciorum Sanctorum celebracionem dicto statuto provinciali nostras cathedralem et diocesis ecclesias conformare volentes de unanimi consensu fratrum nostrorum Prelatorum et canonicorum capituli nostri Plocensis nobiscum die date presencium in capitulo generali in Ploczko in domo habitacionis nostre per nos cum eis congregatorum celebrato, statuimus, ordinamus, quod huiusmodi festivitates in nostris cathedrali et diocesis ecclesiis secularibus et regularibus iuxta formam dicti statuti provincialis celebrari debent et deinceps celebrentur. 
(43) De matrimonium contrahentibus bannis non premissis. 
Dudum errores et pericula animarum, que circa sacramentum matrimonii contrahendi volentes huiusmodi matrimonium contrahere ac presbiteros, qui ipsos contrahere volentes copulabant, convertebantur, removere et exstirpare cupientes, statueramus, et ordinaveramus, quod nullus nostrarum civitatis et diocesis ecclesiarum rector aut presbiter secularis sive regularis bannis secundum disposicionem sacrorum canonum non premissis et secundum formam statuti nostri sinodalis, quod incipit: Quam plurimos in nostris civitatis et diocesis infra quatuordecim dies publice in ecclesiis coram christifidelibus ad divina congregatis bis diebus dominicis infra huiusmodi tempora quatuordecim1 dierum occurrentibus non proclamatis sive non intimatis huiusmodi matrimonia contrahentes sub penis in dictis iuribus et suspensionis ipso facto in nostro statuto expressis non copularent nec huiusmodi matrimonia solempnisarent, verum quia ex huiusmodi prolixitate duarum septimanarum sive quatuordecim dierum et suspensionis ipso facto pena nonnulla scandala, displicende et pericula animarum evenire inter huiusmodi matrimonia contrahere volentes et copulantesd eosdem solebant, nos huiusmodi scandalis, displicendis ac animarum periculis remedia adhibere cupientes huiusmodi statutum nostrum quo ad dictum tempus duarum septimanarum sive quatuordecim dierum et quo ad penam suspensionis ipso facto moderantes, volumus et de consensu unanimi fratrum nostrorum capituli nostri Plocensis, die date presencium nobiscum in capitulo generali in Ploczko in domo habitacionis nostre celebrato congregatorum tenore presencium statuimus, quod huiusmodi bannis, ut prefertur, bis diebus dominicis publicatis et propositis post diem secunde dominice statim non expectatis duarum septimanarum sive XIIII dierum numero sive tempore huiusmodi matrimonia contrahere et solempnisare volentes prefati rectores et presbiteri dictarum civitatis et diocesis nostrarum, auditis impedimentis, si per quempiam obicientur, et per se inquisitis iuxta formam dicti nostri statuti, quod quo ad omnia in ipso contenta preter quam ad dictum tempus duarum septimanarum sive quatuordecim dierum, et quo ad penam suspensionis ipso facto, quam eciam penam suspensionis tenore presentis statuti tollimus, moderamus et in suo robore stare volumus, octo dierum spacio elapso copulent et huiusmodi matrimonia solempnisent.
Datum in Ploczko in domo habitacionis nostre vicesima sexta die mensis januarii anno Domini MoCCCCoXXIII, pontificatus sanctissimi in Christo patris et domini nostri, domini Martini, divina providencia pape quinti, anno ipsius sexto, consecracionis vero nostre anno XXVII.