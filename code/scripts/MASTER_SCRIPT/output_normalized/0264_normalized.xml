<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Vicenza</title>
                <recordID>0264</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate precision="circa">1317</origDate>
                <dateNotes/>
                <origPlace>Vicenza</origPlace>
                <diocese>Vicenza</diocese>
                <province>Aquileia</province>
                <country>Italy</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 264</p>
                <p>Year: 1317</p>
                <p>Month: None</p>
                <p>Day: None</p>
                <p>Circa: Yes</p>
                <p>DatingNotes: None</p>
                <p>Place: Vicenza</p>
                <p>Diocese: Vicenza</p>
                <p>Province: Aquileia</p>
                <p>CountryModern: Italy</p>
                <p>Latitude: 45.55</p>
                <p>Longitude: 11.55</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: Sperandio</p>
                <p>IssuingAuthorityAlt: None</p>
                <p>RegnalStart: 1315</p>
                <p>RegnalEnd: 1320</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Mantese, Memorie storiche della chiesa vicentina, II, doc 19 (pp542-565)</p>
                <p>EditionOther: Secco, Riforma del clero</p>
                <p>SourceNotes: survives in 16th-c copy in Arch Cap di Verona</p>
                <p>TranscriptionNotes: None</p>
                <p>BaseText: ['Library Scan', 'WebDownload']</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Sperendius permissione diuina episcopus uincentinus approbante ecclesia uincentina ad presentium certitudinem et memoriam futurorum.In hac nostra episcopali Synodo ad laudem Dei omnipotentis et reformacionem totius cleri, ac eciam salutem omnium subditorum nostrorum clericorum et eciam laicorum solenniter congregata, quasdam constituciones per nos editas publicamus, quas quidem constituciones insimul cum antiquis [1] in hac presenti Synodo propter ipsarum abbreuiacionem et emendacionem duximus publicandas, mandantes ipsas ab omnibus subditis nostris tam clericis quam laicis inuiolabiliter custodiri, et diligentius obseruari; et illas que tangunt laicos, ad minus bis in anno a curatis sacerdotibus in suis ecclesiis populo publicari; omnibus aliis constitucionibus a predecessoribus nostris hactenus editis resecatis et penitus annullatis.</p>
                </div>
                <div>
                    <head>Capitulum 1</head>
                    <p>Quot sint articuli fidei.</p>
                    <p>In primis siquidem statuentes quod omnes presbyteri et alii clerici nostre iurisdiccionis ac eciam seculares scire teneantur et debeant, quod articuli fidei nostre quantum spectat ad humanitatem Christi, sunt septem, scilicet incarnacio Christi, eius natiuitas, baptismus, passio siue mors discensus ad inferos, resureccio, ascensio,  aduentum ad iudicium.</p>
                    <p>Et eodem modo septem sunt Sacramenta ecclesie scilicet baptismus, confirmacio in fronte, penitencia, eucharistia, ordo, matrimonium, et extrema unccio.</p>
                    <p>Que omnia quilibet clericus scire tenetur explicite, laicus uero ad minus implicite et possunt sciri per istos uersus: Nascitur, abluitur, patitur, descendit ad ima, surgit, et ascendit, ueniet discernere cuncta.</p>
                    <p>Et similiter sacramenta ecclesiastica per istos uersus: Abluo, firmo, cibo, doleo, ungitur, ordino, iungo.</p>
                    <p>2)De hereticis credentibus, defensoribus, receptoribus eorundem.</p>
                    <p>Omnes hereticos excomunicatos publice nunciamus cuiuscumque secte, et quocumque nomine nuncupentur, necnon omnes credentes, receptores, defensores, et fautores eorum, mandantes omnes predictos saltem bis in anno in magnis solemnitatibus ab omnibus ecclesiarum rectoribus in suis ecclesiis excomunicatos publice nunciari. Laicis publicetur.</p>
                </div>
                <div>
                    <head>Capitulum 3</head>
                    <p>De usurariis et eorum caucionibus.</p>
                    <p>Statuimus ut nullus sacerdos usurariis in ultimis constitutis concedat ecclesiastica sacramenta, nisi, de suis usuris et male ablatis sufficientem prestiterint caucionem secundum formam generalis concilii lugdunensis [2] et nostre curie consuetam.</p>
                    <p>Quam formam precipimus ut omnes curati habeant sacerdotes, et nisi primo ipsis sacerdotibus  uel tabellioni nostro aut nuncio non dederint instrumenta et libros seu scripturas, quas ipsi usurarii habent siue fecerint delegatis predictis, quam quidem securitatem sic acceptam libros, scripturas, et instrumenta infra quindecim dies nobis uel nostro uicario debent presentare.</p>
                    <p>Si uero aliquis sacerdos contra predicta uel aliquod predictorum fecerit, ipsum in quinque libris den. uer. condemnamus.</p>
                </div>
                <div>
                    <head>Capitulum 4</head>
                    <p>De tonsura et abitu clericorum et qualiter in diuinis.</p>
                    <p>Precipimus omnibus clericis, ut honeste uiuant et caste, tonsuram et habitum conuenientes deferant ordini clericali.</p>
                    <p>Ita tamen quod prelati et canonici, et mansionarii et alii presbyteri nostre cathedralis ecclesie in diuinis officiis biretis utantur.</p>
                    <p>Prelati autem ciuitatis et diocesis uicentine et omnes curati sine bireto, et sine cappis clausis seu mantellis siue tabardis, uel guascapiis et cum societate, si eam habere possunt, incedere non presumant, quibus uestibus deficientibus clausa saltem superiora deferant indumenta.</p>
                    <p>Non curati autem sacerdotes et qui bireta non habeant, capuciis tamen cum foliis non utantur.</p>
                    <p>In diuinis officiis sint soliciti et attenti, habentes cottas uel cappas clausas uel his deficientibus tabardos cum intrant ecclesias ad diuina.</p>
                    <p>Si quis autem uenerit contra aliquod premissorum, ipsum in XX sol. uer. condemnamus, excepto quod de bireto et capuciis diximus in quibus casibus contrarium facientes quinque sol. pena tantum in ipsos incurrere uolumus ipso facto.</p>
                </div>
                <div>
                    <head>Capitulum 5</head>
                    <p>Casus in quibus plures Misse possunt dici una die ab eodem sacerdote.</p>
                    <p>Una Missa tantum in die presbyter sit contentus.</p>
                    <p>Sunt tamen casus a iure concessi, in quibus plures poterit celebrare, ut puta in die natalis domini: et si unam dixerit de die, poterit, si necesse fuerit , dicere aliam pro defuncto.</p>
                    <p>Et hoc idem uidetur a iure concessum, propter necessitatem peregrinorum uel hospitum uel transeuntium, uel infirmorum; et si tempus haberetur forte eciam nupciarum.</p>
                    <p>Et tunc si scit se aliam Missam dicturum, non purificat quia Missam aliam impediet.</p>
                </div>
                <div>
                    <head>Capitulum 6</head>
                    <p>De penitenciandis infirmis. Soliciti sint sacerdotes penitenciare et comunicare infirmos et sanos, cum fuerint requisiti.</p>
                    <p>Cum uero Corpus Christi per ipsos sacerdotes ad infirmos portare contigerit, induti cotta, lucerna cum lumine et tintinabulo precedentibus, illud deferant reuerenter.</p>
                    <p>Quod nulli sano uel infirmo concedant nisi eis constiterit illum penitenciam  de suis peccatis firmiter recepisse, et taliter esse dispositum, quod illud sumptum ualeat retinere.</p>
                </div>
                <div>
                    <head>Capitulum 7</head>
                    <p>Corpus Christi, chrisma, oleum sanctum sub fideli custodia teneatur.</p>
                    <p>Eucharistia id est Corpus Christi, chrisma, oleum sanctum sub fideli custodia sacerdotes seruare procurent, ne propter iniquas operaciones ad illud manus improba extendatur.</p>
                    <p>Qui uero circa hoc fuerint negligentes grauiter punientur.</p>
                </div>
                <div>
                    <head>Capitulum 8</head>
                    <p>De hostiis et uino preparandis.</p>
                    <p>Hostias de mundissimo flore farine sacerdotes faciant aut habeant et eas sepe renouent prout uiderint expedire.</p>
                    <p>Uinum purum, non agrestum uel acetum et aquam semper recentes habeant, quando missam debuerint celebrare.</p>
                    <p>Aquam eciam sanctam ad aspergendum ad minus semel renouanda in qualibet septimana.</p>
                </div>
                <div>
                    <head>Capitulum 9</head>
                    <p>Quod misse de die pro uotiuis non dimittantur et quod missa de beata uirgine in sabbato solemniter celebretur.</p>
                    <p>Sacerdotes pro missis peculiaribus uel uotiuis in collegiatis ecclesiis missas diei uel conuentuales nulla racione dimittant.</p>
                    <p>Uolumus insuper ut in ecclesiis collegiatis et honorabilibus omni die sabbati si solemnitas aut alia necessaria causa non impediat missa de beata uirgine solemniter celebretur.</p>
                </div>
                <div>
                    <head>Capitulum 10</head>
                    <p>Ne sacramenta uendantur nec Corpus Christi, chrisma, et oleum sanctum ad alium concedantur quam est per ecclesiam ordinatum.</p>
                    <p>Caueant sacerdotes ne pro sacramentis ecclesie aliquid exigant a quocumque.</p>
                    <p>Si uero aliquis contrarium fecerit preter penam canonicam ipsum in X libris denariorum uer. condemnamus pro qualibet uice.</p>
                    <p>Precipimus eciam presbyteris et clericis uniuersis ut Corpus Christi, chrisma et oleum sanctum nulli dare presumant uel permittant accipi a quocumque ad aliquid tangendum nisi sicut est per ecclesiam ordinatum.</p>
                    <p>Alioquin illum qui dederit uel permiserit accipi a quocumque, pro qualibet uice in X libris uer. condemnamus.</p>
                </div>
                <div>
                    <head>Capitulum 11</head>
                    <p>De mundicia uasorum et ornamentorum ecclesie et quod calices sint de argento.</p>
                    <p>Uolumus quod clerici corporalia, uasa, utensilia ecclesie ac instrumentorum uestes, et alia ornamenta altaris et ecclesie munda teneant et conseruent.</p>
                    <p>Plebes uero et alie ecclesie honorabiles, et precipue quibus suppetant facultates calices habeant de argento.</p>
                </div>
                <div>
                    <head>Capitulum 12</head>
                    <p>Ne clerici ad tabulas ludant aut uenacionibus insistant.</p>
                    <p>Ludunt azardi et taxillorum clericis omnibus prohibemus uel quod ludi huiusmodi non intersint uel quod ludentes taliter in suis contineant domibus, nec uenitent (?).</p>
                    <p>Qui contrafecerit, pro qualibet uice ipsum in quinque libris den. uer. condemnamus.</p>
                </div>
                <div>
                    <head>Capitulum 13</head>
                    <p>De clericis euntibus post tertium sonum campane cum armis uel sine.</p>
                    <p>Statuimus quod clerici non uadant per ciuitatem uicentinam uel suburbium sine lumine, post tertium sonum campane communis uincentie.</p>
                    <p>Alioquin ipsum in XX sol. den. uer. condemnamus.</p>
                    <p>Si uero arma offensionis habuerit trium grossorum uer. et plus, iuxta arbitrium nostrum penam incurrat.</p>
                </div>
                <div>
                    <head>Capitulum 14</head>
                    <p>De clericis arma portantibus.</p>
                    <p>Monemus clericos ut arma non deferant nisi a nobis uel nostro uicario iis licencia sit concessa.</p>
                    <p>Si quis autem portauerit arma uetita per commune uincentie pro qualibet uice ipsum in tribus grossis den. uer. condemnamus et perdat eciam eciam arma nisi inspecta condicione persone et qualitate armarum in maiori summa pecunie uel minorem eum credimus condemnandum.</p>
                    <p>Insuper prohibemus ne quis clericus eciam siue licenciam a nobis uel nostro uicario obtinuerit arma portandi, coram nobis uel nostro uicario ubicumque fuerimus, absque nostra uel ipsius sciencia, uel eciam intra... episcopatus nostri arma offensionis portare presumat.</p>
                    <p>Quod si contrarium fecerit, ipsum in X libris den. paruorum multamus, et tamdiu nostris carceribus mancipetur donec pecuniam soluerit antedictam.</p>
                    <p>Quod si forsan aduersus d. episcopum uel eius uicarium, arma extraxerit, uel ut alter extraheret operam dederit seu mandauerit, preter alias penas canonicas omni ecclesiastico beneficio sit priuatus, et perpetuo inhabilis, ad beneficium obtinendum.</p>
                </div>
                <div>
                    <head>Capitulum 15</head>
                    <p>De clericis mercatoribus uel immiscentibus se publicis officiis uel eciam usurariis.</p>
                    <p>Statuimus ne quis clericus exerceat officia publica et commercia secularia et maxime... emendo non causa necessitatis, sed lucri.</p>
                    <p>Qui uero contrafecerit nostro arbitrio punietur.</p>
                    <p>Si uero usuras inuentus fuerit exercere penam XV librarum paruorum incurrat ipso facto et ab omni beneficio quod tunc obtinuerit perpetuo sit suspensus.</p>
                </div>
                <div>
                    <head>Capitulum 16</head>
                    <p>De clericis bibentibus in tabernis.</p>
                    <p>Statuimus ut nullus clericus uel religiosus tabernas intret causa bibendi neque sub porticu ipsius taberne uel aliis porticibus adiacentibus sibi uel in stratis publicis de uino taberne bibat nisi necessitatem habuerit puta in itinere constitutus.</p>
                    <p>Et quicumque contrafecerit pro quacumque uice in XX sol. puniatur.</p>
                </div>
                <div>
                    <head>Capitulum 17</head>
                    <p>De clericis uel religiosis recipientibus bannitos ad mortem per commune uicentinum.</p>
                    <p>Statuimus ut clerici aut religiosi uniuscuiusque ordinis nobis subiecti bannitos ad mortem per commune uincentinum in domibus non receptent.</p>
                    <p>Et qui contrafecerit, pro quacumque uice in X sol. grossos puniatur et ultra ad nostrum arbitrium, si per hoc nobis et clero uel potestati et communi uincentino scandalum contigerit subire.</p>
                </div>
                <div>
                    <head>Capitulum 18</head>
                    <p>De pena clericorum sua debita soluere non ualentibus.</p>
                    <p>Statuimus quod si clericus super debita per nos, uel nostrum uicarium condemnatus allegauerit se neque in totum neque in parte posse satisfacere et hoc suo firmauerit iuramento, integrum annum, si nobis uisum fuerit, habeat ad soluendum.</p>
                    <p>Quod si finito anno non soluerit, quod debet, ecclesia sua siue beneficio ipsum uolumus esse priuatum, nisi creditor ei super ampliori spacio concedendo, misericordiam duxerit faciendam.</p>
                </div>
                <div>
                    <head>Capitulum 19</head>
                    <p>De clericis ab ecclesia minime defendendis.</p>
                    <p>Statuimus quod illi clerici ab ecclesia minime defendantur, qui solam primam tonsuram habentes uel eciam in minoribus constituti, ecclesiasticum beneficium non obtinentes publice in domo uel alibi tenuerint concubinas uel aliquod publicum officium ciuitatis uincentine uel alterius communitatis assumpserint, uel publice ementes et uendentes, tamquam laici, seu secularibus negotiis uel commerciis immiscuerint causa lucri.</p>
                    <p>Uel qui habentes solam coronam siue tonsuram  et habitu clericali totaliter circa secularia se exercent: uel qui licet sint clerici de clericatu tamen neque in corona neque in tonsura, neque in uestibus aliquid omnino ostendunt.</p>
                    <p>Illos eciam ab ecclesia nolumus defensari qui condemnati de crimine, siue super crimine, siue inquisicione, siue accusacione pendente, hoc tantum se fecerint in clericos tonsurari, uel qui preter nostram licenciam uel alterius, qui de iure dare possit, per episcopum alienum uel abbatem, se fecerint clericali.</p>
                    <p>De non beneficiatis autem tantum nec in sacris ordinibus constitutis premissa statuimus ex iustis causis, que nos ad id racionabiliter induxerunt.</p>
                </div>
                <div>
                    <head>Capitulum 20</head>
                    <p>De clericis retinentibus mulieres in domo.</p>
                    <p>Statuimus ne quis clericus, qui sacrum ordinem uel ecclesiasticum beneficium assecutus est in caminata uel domibus ecclesie sue, aut alibi, publice secum tenere audeat de cetero suspectam aliquam mulierem.</p>
                    <p>Qui uero contrarium fecerit, penam quinque sol. gross. incurrat.</p>
                    <p>Si uero talis mulier probata fuerit concubina, clericus iuxta canonicas sancciones puniatur.</p>
                </div>
                <div>
                    <head>Capitulum 21</head>
                    <p>De clericis recipientibus mulieres in conuersas.</p>
                    <p>Prohibemus ne clerici mulieres aliquas ullo modo in conuersas recipiant sine nostra licencia speciali.</p>
                    <p>Et qui contra fecerit pro quacumque uice V sol. penam incurrat.</p>
                </div>
                <div>
                    <head>Capitulum 22</head>
                    <p>Quod in Cathedrali ecclesia in prelatum uel canonicum aut alium clericum nullus nisi legitimus assumatur.</p>
                    <p>Presenti constitucione firmamus ut in ecclesia uincentina nullus de cetero qui non sit de legitimo matrimonio natus admittatur in prelaturam aut eciam in canonicum eligatur, uel ei aliquod beneficium conferatur, nisi forte secum fuerit super hoc legitime dispensatum.</p>
                    <p>Alioquin eleccio, uel collacio irrita sit ipso iure.</p>
                </div>
                <div>
                    <head>Capitulum 23</head>
                    <p>De clericis non ordinandis.</p>
                    <p>Admonemus omnes et singulos ordinandos a nobis pro primo, secundo, tercio peremptorie, et eis districte sub excommunicacionis pena precipimus, ne aliquis ipsorum sine literis sui episcopi uel alterius persone potestatem habentis a nobis se faciat ordinari.</p>
                    <p>Et ne aliquis scienter nostre diocesis seu eciam aliene recipiat alios ordines quam debet et ne iterum recipiat iam receptos.</p>
                    <p>Et si illegitime natus, uel uxorem habens, nec non aliquis alius qui ordinari prohibetur a iure, ignorantibus nobis, se faciat ordinari, cum non sit nostre intencionis aliquem predictorum aliquatenus ordinare.</p>
                    <p>Et hanc nostram admonicionem in omni nostra ordinacione repeti faciemus.</p>
                </div>
                <div>
                    <head>Capitulum 24</head>
                    <p>Quod prelati et clerici se faciant ad ordines quos beneficia sua requirunt promouere.</p>
                    <p>Monemus omnes clericos et prelatos ut successiue statutis a iure temporibus se faciant ad eos ordines promouere, quos eorum beneficia exigunt et requirunt.</p>
                </div>
                <div>
                    <head>Capitulum 25</head>
                    <p>Quod nullus laicus eciam si sit patronus de spiritualibus uel temporalibus alicuius ecclesie se intromittat.</p>
                    <p>Statuimus ut nullus laicus pretextu iuris patronatus uel aliter de rebus spiritualibus uel temporalibus se aliquatenus intromittat ponendo uel tenendo in ecclesiis uel eorum domibus caniparios uel massarios aut aliter personas ecclesiasticas uel ecclesias pregrauantes.</p>
                    <p>Qui autem contrarium fecerit, et [contra] dictos caniparios uel massarios tale officium taliter assumentes excomunicacionis sentenciam promulgamus.</p>
                    <p>Precipimus insuper ut ab ipsis ecclesiis et eorum clericis nihil amplius exigant quam ipsis patronis concedunt canonice sancciones.</p>
                </div>
                <div>
                    <head>Capitulum 26</head>
                    <p>De clericis intrusis et peregrinis ignotis et aliis nolis et cognitis.</p>
                    <p>Prohibemus ne aliquis clericus temeritate propria uel auctoritate alicuius persone in aliqua ecclesia siue alio pio loco nobis subiecto sine nostra licencia audeat se intrudere aut quomodolibet spiritualiter in eo aut temporaliter administrare.</p>
                    <p>Quod si forte aliquis contra premissa aut aliquod premissorum uenerit pena XXV librarum ueron. ipsum incurrere uolumus ipso facto.</p>
                    <p>Et recepta restituat uniuersa quod si forte non poterit ipsum usque ad uoluntatem nostram ad penam carceris iudicamus.</p>
                    <p>Uolumus eciam quod nullam ecclesiam aliquis ignotus clericus aut eciam peregrinus, sine nostra uel uicarii nostri licencia ad celebrandum publice perpetuo uel aliquam animarum curam aliquatenus admittatur.</p>
                    <p>Alioquin tam recipiens quam receptus penam XX sol. incurrat.</p>
                    <p>In notis autem et cognitis undecumque sint, predicta uolumus hac cum moderacione seruari: ut ad premissa octo dierum spacio sine nostra uel uicarii nostri licencia minime admittantur.</p>
                </div>
                <div>
                    <head>Capitulum 27</head>
                    <p>Quod canonici et mansionarii cathedralis ecclesie residentes in ipsa in aliis suis ecclesiis pro residentibus habeantur.</p>
                    <p>Uolumus quod canonici nostre cathedralis ecclesie residentes in ipsa, in aliis suis ecclesiis pro residentibus habeantur mandantes eis expresse quod propter hoc in eis diuina officia minime negligantur.</p>
                    <p>Quod si parochiales ecclesias habeant, in eis debeant, prout iura precipiunt, per uicarios deseruire.</p>
                    <p>Ad mansionarios eciam predicte nostre cathedralis ecclesie huiusmodi constitucionis beneficium extendi uolumus, de gracia speciali.</p>
                </div>
                <div>
                    <head>Capitulum 28</head>
                    <p>De rebus ecclesie mobilibus et immobilibus non alienandis.</p>
                    <p>Precipimus quod nullus parochialis ecclesie rector uel clericus de cetero de rebus aut bonis ecclesie sue mobilibus uel immobilibus seu eciam iuribus, alienare, uel liuellare, uel pignori obligare audeat sine nostra licencia et consensu.</p>
                    <p>Et si quis contrafecerit, contractus ipso iure non teneat, et pro qualibet uice in LX vl. puniatur. in ceteris nostris ecclesiis et monasteriis ordinis cuiuscumque, ius commune uolumus obseruari, ita tamen, quod capitulum nostre cathedralis ecclesie ad hanc constitucionem minime teneatur.</p>
                </div>
                <div>
                    <head>Capitulum 29</head>
                    <p>De decimis non locandis uel distrahendis in perpetuum sed ad tempus tantum sub certa forma.</p>
                    <p>Statuimus quod nulli rectori alicuius ecclesie, aut clerico liceat decimas, in quarum possessione eius ecclesia nunc existit, alicui communitati uel singulari persone affittare uel et ipsorum aliquos [3] alienacionis titulo quocumque transferre absque nostra licencia et consensu.</p>
                    <p>Quod si secus fuerit attentatum, nisi incontinenti dictus contractus adeo plene per partem utramque fuerit reuocatus ut ecclesia, in cuius iniuriam factus fuerat, nullum senciat detrimentum, (ob) predictam locacionem uel alienacionem quacumque ecclesia, uel prebenda, quam obtinet in eadem, presentis constitucionis auctoritate omnino priuamus; et contractum taliter celebratum cassum et irritum nunciamus, ipsum locatarium sicut acceptantem excommunicacionis sentenciam innodantes; a qua numquam absolui ualeat, nisi sufficienti satisfaccione premissa, uel de satisfaciendo sufficienti prestita caucione.</p>
                    <p>Si uero ecclesia, cuius rector uel clericus decimas uult locare, in ipsarum decimarum pacifica possessione extiterit, usque ad annum tantum eis liberum sit locare: ita tamen quod si plures sint in eadem ecclesia constituti, nemo per se diuisim decimarum uel quartisiorum partem suam, cui uoluerit, sed omnes insimul uni uel pluribus personis que non sint, uel dici possint potentes: similiter quando si dubium fuerit arbitrio nostro stetur, decimas uel quartisia uendere uel locare.</p>
                    <p>Quod si secus per quemcumque factum fuerit, ipsum in X uer. condemnamus et contrarium uolumus non tenere.</p>
                    <p>Hec laicis publicetur.</p>
                </div>
                <div>
                    <head>Capitulum 30</head>
                    <p>De cessionibus non faciendis contra ecclesias uel ecclesiasticas personas.</p>
                    <p>Precipimus ut nulla accio sine nostra licencia uel nostri uicarii cedatur alicui laico a clerico contra ecclesias et contra personas ecclesiasticas.</p>
                    <p>Et si contra factum fuerit, factus idem contractus non ualeat ipso iure.</p>
                    <p>Hec laicis publicetur.</p>
                </div>
                <div>
                    <head>Capitulum 31</head>
                    <p>De constitucionibus Fratris Latini et prouincialis concilii Aquilegiensis seruandis.</p>
                    <p>Mandamus constituciones super uita et honestate clericorum olim III. dni patris d. Fratris Latini [4] hostiensis et ueletrensis episcopi quondam apostolice sedis legati et d. Othoboni patriarche Aquilegiensis editas in suo prouinciali concilio, ab omnibus inuiolabiliter obseruari.</p>
                </div>
                <div>
                    <head>Capitulum 32</head>
                    <p>De ieiuniis per ecclesiam ordinatis laicis indicendis.</p>
                    <p>Mandamus quod sacerdotes curati in ecclesiis suis moneant parochianos suos, ut in maiorem quadragesimam, quatuor tempora, apostolorum uigilias, gloriose uirginis: annunciacionis, assumpcionis et aliorum sanctorum, que per ecclesias indicantur ieiunare debeant, illi maxime qui ad discrecionis tempora iam uenerunt; et quod in istis uigiliis carnibus, ouis, caseo, ceterisque lacticiniis non utantur.</p>
                    <p>Hec laicis publicetur.</p>
                </div>
                <div>
                    <head>Capitulum 33</head>
                    <p>Quod sacerdotes admoneant parochianos suos ut caueant a peccatis mortalibus precipue illis que hic exprimuntur.</p>
                    <p>Precipimus ut sacerdotes suos parochianos moneant ut sibi caueant a peccatis mortalibus.</p>
                    <p>Mortalia quidem peccata sunt hec: superbia siue uana gloria, ira, inuidia, accidia siue tristicia, auaricia, gula, luxuria. ...a predictis descendencia sunt hec: odium, periurium, falsum testimonium, furtum, homicidium, adulterium, fornicacio, incestus consanguineorum, stuprum uirginum, usura, simonia, rapina, ueneficia, falsum pondus, falsa mensura, falsum iudicium, falsa aduocacio, prohibita retencio decimarum, sacrilegium, inieccio manuum in clericum uel aduersum religiosum et omnis in obseruancia mandatorum et multa alia que difficile esset singulariter enumerare. Hec laicis publicetur.</p>
                </div>
                <div>
                    <head>Capitulum 34</head>
                    <p>De admonicione populo facienda quod sepe confiteantur, saltem semel in anno.</p>
                    <p>Sacerdotes curam habentes sepe admoneant populum quod peccata sua frequenter confiteantur proprio sacerdoti, aut ad minus semel in anno.</p>
                    <p>Et quod quicumque decesserit non confessus saltem semel in anno, illi debet ecclesiastica sepultura negari.</p>
                    <p>Laicis publicetur.</p>
                </div>
                <div>
                    <head>Capitulum 35</head>
                    <p>De reuerencia prebenda nomini Iesu Christi uel cum Corpus Domini eleuatur uel portatur ad infirmos.</p>
                    <p>Cum diuina celebrantur officia et nomen Christi fideles audiunt nominari capita sua reuerenter inclinent et cum uident corpus domini in ecclesiis eleuari, aut illud ad infirmos deferri contingit, ipsi domino flectent genua reuerenter.</p>
                    <p>Quorum cuilibet per predictam reuerenciam flexis genibus illi prebuerit, quando ad infirmos defertur qualibet uice, de iniuncta penitencia misericorditer relaxamus.</p>
                    <p>Hec laicis publicetur.</p>
                </div>
                <div>
                    <head>Capitulum 36</head>
                    <p>De casibus super quibus est ad episcopum recurrendum et quos sibi specialiter reseruauit.</p>
                    <p>Sciant sacerdotes quod uolumus infrascriptas personas pro sua absolucione ad nos remitti.</p>
                    <p>Si quis fuerit excomunicatus maiori excomunicacione, aut eciam suspensus ab homine uel a iure et in omni irregularitate contracta propter delictum.</p>
                    <p>Et specialiter cum quis excomunicatus suspensus uel interdictus immiscuit se diuinis celebrando et officiando ut prius.</p>
                    <p>Et cum quis per saltus uel furtiue uel cum esset illegitimus se fecerit ordinare.</p>
                    <p>Si incendiarius fuerit.</p>
                    <p>Si uoluntarius homicida; si falsarius; si uiolator immunitatis ecclesiarum uel ecclesiastice libertatis; si sortilegus.</p>
                    <p>Qui enormiter percusserit patrem uel matrem.</p>
                    <p>Qui se immiscuit brutis animalibus.</p>
                    <p>Qui commiserit uitium sodomiticum, cum infans perit in aqua uel igne propter malam custodiam parentum.</p>
                    <p>Qui contrahit matrimonium in casibus non concessis a iure, qui uxorem interficit.</p>
                    <p>Quando quis proprium filium suscipit de baptismo uel eum tenet ad chrisma ante episcopum.</p>
                    <p>Cum quis celebrauit in altari fracto uel non consecrato scienter.</p>
                    <p>Si ex incuria alicuius Corpus Domini cecidit in terram, uel sanguinem domini sparserit.</p>
                    <p>Si quis celebrauerit sine uino.</p>
                    <p>Si quis ecclesiam uiolauerit per fornicacionem aut effusionem sanguinis.</p>
                    <p>Si quis monialem uel consanguineam uel affinem carnaliter cognouerit.</p>
                    <p>Si quis sacrilegium commiserit.</p>
                    <p>Si quis falsum testimonium fecerit.</p>
                    <p>Si mulier filium puerum oppresserit negligenter siue sponte.</p>
                    <p>Si quis uenenum uel... uenenolum uel mortiferum in potu uel cibo alicui dederit.</p>
                    <p>Si quis presbyter manifestauerit confessiones.</p>
                    <p>Si quis in Quadragesima sine necessitate comederit carnes, caseum, oua, uel lacticinia.</p>
                </div>
                <div>
                    <head>Capitulum 37</head>
                    <p>De prestanda obediencia maioribus a sibi subiectis.</p>
                    <p>Mandamus quod omnes clerici prelatis suis archipresbyteris et presbyteris, quibus subsunt in diuinis officiis et aliis licitis et honestis obediant reuerenter.</p>
                    <p>Si... quod quos in his reprobos nobis esse constiterit grauiter puniemus.</p>
                </div>
                <div>
                    <head>Capitulum 38</head>
                    <p>De questoribus non recipiendis absque literis d. Episcopi uel uicarii eius.</p>
                    <p>Statuimus ut prelati rectores et clerici ecclesiarum questuarios non admittant nisi a nobis uel uicario nostro per patentes licitas super his licenciam a nobis habeant specialem.</p>
                </div>
                <div>
                    <head>Capitulum 39</head>
                    <p>De termino assignando in ecclesiis publice uolentibus accusare uel denunciare matrimonium contrahendum.</p>
                    <p>Omnibus ecclesiarum rectoribus districte mandamus ut in ecclesiis, quando aliqui uolunt in eorum parochiis matrimonialiter copulare, hec in ecclesia publice debeant nunciare, contrahere uolentium propria nomina coram populo exprimendo, et dicant quod si aliquis putat dictum matrimonium legitime impedire usque ad octo dies peremptorie domino episcopo uel eius uicario debent nunciare.</p>
                    <p>Alioquin non audientur post terminum supradictum.</p>
                    <p>Insuper uolumus ut predicta melius obseruentur, quod presbyteri curati publice in ecclesiis suis ex parte nostra precipiant sub pena excomunicacionis quod aliqui non contrahant matrimonium nisi prius in ecclesia fiat denunciacio supradicta.</p>
                    <p>Laicis publicetur.</p>
                </div>
                <div>
                    <head>Capitulum 40</head>
                    <p>De tempore interdicto ne uxores ducantur.</p>
                    <p>Statuimus quod rectores ecclesiarum parochianos suos publice debeant admonere ne uxores ducant tempore ab ecclesia interdicto uidelicet a dominica prima de aduentu inclusiue usque post epiphaniam, scilicet octauam epiphanie, et a dominica de septuagesima similiter inclusiue usque ad octauam, et a tribus diebus rogacionum siue litaniarum ante ascensionem domini, usque post octauam diem pentecostes, intimando nobis uel uicario nostro incontinenti contrarium facientes, aliter mortaliter peccant et sunt grauiter puniendi.</p>
                </div>
                <div>
                    <head>Capitulum 41</head>
                    <p>Quod monachi et alii religiosi non exeant loca sua sine licencia prelatorum suorum.</p>
                    <p>Statuimus quod monachi et alie quecumque persone regulares nostre iurisdiccioni subiecte monasteria sua sub pena excomunicacionis non exeant, nisi prius a suis prelatis petita licencia et obtenta, et tunc in habitu honesto et cum socio sui ordinis tantum uadant si socii copia habeatur.</p>
                    <p>Alioquin cum persona honesta omni mala suspicione carente.</p>
                </div>
                <div>
                    <head>Capitulum 42</head>
                    <p>Quod moniales non exeant loca sua sine licencia d. episcopi uel eius uicarii.</p>
                    <p>Prohibemus ne moniales ordinis cuiuscumque nostre iurisdiccioni subiecte ex sua monasteria sub pena excomunicacionis exeant ullo modo, sine nostra uel nostri uicarii petita licencia, et obtenta.</p>
                    <p>Habitum uero et uitam seruent, et teneant secundum sue regule instituta.</p>
                    <p>Aliter mortaliter peccant et sunt grauiter puniende.</p>
                </div>
                <div>
                    <head>Capitulum 43</head>
                    <p>De pena excomunicacionis promulgata in illos qui impediunt quod sacerdotes et notarii non accedant ad infirmos testare uolentes.</p>
                    <p>Statuimus ut nullus de cetero occulte uel priuate impediat quominus sacerdotes parochiales cum notariis et testibus ad infirmos intrare possint, quotiescumque fuerit opportunum, et quominus infirmi disposicionem ultime uoluntatis exprimant per testamentum uel aliam  ultimam uoluntatem.</p>
                    <p>Et si quis contrafecerit ex nunc in eum excomunicacionis sentenciam promulgamus.</p>
                    <p>Hec laicis publicetur.</p>
                </div>
                <div>
                    <head>Capitulum 44</head>
                    <p>Quod medici ultra duas uices non acedant ad infirmum si uerisimiliter dubitatur nisi proprio sacerdote ipse infirmus peccata confiteatur.</p>
                    <p>Monemus omnes et singulos medicos illisque districte sub excomunicacionis pena mandamus, ut cum ad curandos infirmos eos contigerit inuocari, de quibus maxime mortis periculum uerisimiliter timeatur ad eos ultra duas uices accedere non presumant, nisi eis certo constiterit, quod infirmi huiusmodi penitenciam acceperint, sicuti debent.</p>
                    <p>Hec laicis publicetur.</p>
                </div>
                <div>
                    <head>Capitulum 45</head>
                    <p>De occupatoribus siue inuasoribus ecclesiarum bonorum et iurium earundem.</p>
                    <p>Perpetuo prohibemus quod nullus comes, baro, miles, ciuis aut rusticus, siue cuiuscumque preeminentie condicionis aut status existat, ecclesias, monasteria, seu alia pia loca ipsorumque bona mobilia uel immobilia, iurisdicciones aut iura quocumque nomine censeantur  et precipue affictus, pensiones, decimas, census aut quartisia  de cetero usurpare presumat.</p>
                    <p>Alioquin excomunicacionis sentenciam  incidunt ipso facto.</p>
                    <p>Quicumque uero hactenus occupauerit uel usurpauerit superius prohibita, uel aliquod premissorum nisi infra duos menses a publicacione presentis constitucionis occupata, uel usurpata plene restituerit ut tenetur, ipso facto eadem excomunicacionis  pena inuoluitur.</p>
                    <p>Similiter qui de cetero decimas, fictus, pensiones, census, partes quos et quas soluere consueti sunt et quartisia ecclesiis uel ecclesiasticis personis non soluerint, ut tenentur, predictam excomunicacionis sentenciam incidunt ipso facto.</p>
                    <p>Hec laicis publicetur.</p>
                </div>
                <div>
                    <head>Capitulum 46</head>
                    <p>De canonica porcione danda illi ecclesie cuius parochianos alibi sepelitur.</p>
                    <p>Statuimus quod si aliquis apud quamcumque ecclesiam elegerit sepulturam, de omnibus funeralibus et legatis prior ecclesia uel sacerdos ipsius canonicam percipiat porcionem, salua tamen constitucione domini Benedicti Pape XI que incipit INTER CUNCTAS, qua uolumus clericos nostros aduersus fratres predicatores et minores et eremitas esse contentos, nisi de uoluntate partium ex pacto uel consuetudine aliud seruandum.</p>
                </div>
                <div>
                    <head>Capitulum 47</head>
                    <p>Quod quando dominus episcopus predicat a nemine predicetur.</p>
                    <p>Ut episcopali dignitati honor debitus deferatur uolumus et mandamus quod quando nos predicamus solemniter in ciuitate uincentie aut in suburbiis ciuitatis omnes subiecti nostri ab omni predicacionis officio penitus conquiescant.</p>
                    <p>Alioquin prelatum uel rectorem cuiuslibet ecclesie, qui predicauerit in ecclesia sua uel parochia, aut predicare fecerit uel permiserit per aliquos religiosos uel clericum secularem sine nostra licencia, predicantibus nobis, ut dictum est personaliter, pro qualibet uice in XX sol. uer. condemnamus.</p>
                </div>
                <div>
                    <head>Capitulum 48</head>
                    <p>Pena clericorum non soluentium collectas legatorum uel ex aliis iustis et necessariis causis impositas aut alias episcopatui uincentino  debitas.</p>
                    <p>Precipimus quod quilibet clericus, qui in ecclesia sua residenciam non fecerit personalem legitimum procuratorem faciat et dimittat, qui tam super collectis soluendis quam super omnibus aliis faciendis, que pro necessitate uel utilitate ecclesie sue occurrerint facienda plenam habeat facultatem.</p>
                    <p>Quod si sane collecta imposita in assignatis terminis integre persoluta non fuerit, ipsum clericum penam dupli incurrere uolumus ipso facto episcopali camere applicandam, ita quod donec tam de collecta quam de pena integre fuerit satisfactum, predictus clericus a percepcione illius beneficii, racione cuius collectam soluere tenebatur sit ipso facto suspensus.</p>
                    <p>Et quicumque clericorum contra tenorem presentis constitucionis ei ausus fuerit aliquid de predicto beneficio ministrare, penam X lib. uer. ipso facto incurrat eodem modo episcopali camere applicandam.</p>
                    <p>Si uero predictus clericus iam fructus beneficii sui collegisset, et solucionem collecte facte non curaret, uolumus quod post transactum unum mensem a fine termini collecte imposite numerandum, omnis ciuilis accio preter penam dupli superius nominatam eidem clerico in foro ecclesiastico et civili sit penitus interdicta.</p>
                    <p>Si autem predictus clericus alicui laico uel clerico fructus uendidisset sui beneficii aut eciam locauisset, donec in mora fuerit soluendi collectam, locatarius non locatori, aut emptor non uenditori pretextu dictorum contractuum, sed rectori et clericus ipsius ecclesie, in qua est dictum beneficium sub pena excomunicacionis renunciare, et satisfacere teneatur, ac si ipsimet illi uendidissent aut locassent fructus superius nominatos.</p>
                    <p>Hanc autem constitucionem nostram ad illos ecclesiarum rectores et clericos qui nomine ecclesiarum suarum episcopatui uincentino  annuatim in certis terminis collectas soluere tenentur, si in solucione cessauerint in expressis terminis facienda, quoad penam dupli superius pretaxatam, et simili accione in utroque foro eis interdictam extendi uolumus et mandamus.</p>
                </div>
                <div>
                    <head>Capitulum 49</head>
                    <p>Quod omnes sortilegi, diuinatores, augures et malefici et quasdam alias priuatas consuetudines obseruantes sint excommunicati.</p>
                    <p>Uolentes quorundam muliercularum sceleratarum pestem abscindere, que in diuinacionibus, sortilegiis, auguriis, incantacionibus et maleficiis continue conuersantur, et mentes fidelium quibusdam uersutiis et excogitatis machinacionibus miserabiliter attrahunt ad predicta, hac constitucione pro animarum salute pensata perpetuo prohibemus ne aliqua mulier, seu alia cuiuscumque condicionis persona de cetero aliis diuinacionis genere aut sortilegiis, auguriis, incantacionibus et maleficiis quibuscumque utatur quibuscumque modis, et ex quacumque causa, uel intencione procedat.</p>
                    <p>Similiter prohibemus quandam consuetudinem que solana uulgariter nuncupatur et baptizacionem crucis pro pluuia imploranda uel eius cessacione impetranda, et defunctorum corpora exumari, et palis transfigi ut cesset inundacio pluuiarum.</p>
                    <p>Quicumque uero post hanc constitucionem uel ipsius publicacionem aliqua premissa uel aliquod premissorum scienter... presumpserit, ipsum excomunicacionis sentenciam uolumus incurrere ipso facto.</p>
                    <p>Hec laicis publicetur.</p>
                </div>
                <div>
                    <head>Capitulum 50</head>
                    <p>Contra occupatores spiritualis iurisdiccionis episcopatus uincentini.</p>
                    <p>Cum sacri canones attestentur, quod qui potestatem, que ad episcopum pertinet sibi uindica re presumpserit, ab ecclesie liminibus arceatur, uolentes tam nobis quam nostris successoribus et episcopatui uicentino pro conseruacione iurisdiccionis nostre et episcopatus in posterum precauere, presenti constitucione perpetuo prohibemus pro primo, secundo et tercio peremptorie admonendo, ne aliqua persona singularis ecclesiastica, collegium aut uniuersitas aliqua nostram spiritualem iurisdiccionem et episcopatus nostri aliquo modo uel ingenio audeat de cetero usurpare.</p>
                    <p>Alioquin singularis persona excomunicacionis, collegium uero siue uniuersitas interdicti sentenciam incidat ipso facto.</p>
                    <p>Cuius excomunicacionis absolucionem et interdicti relaxacionem nobis solummodo et nostris successoribus reseruamus.</p>
                </div>
                <div>
                    <head>Capitulum 51</head>
                    <p>De eleccionibus faciendis uel non nulla uacante prebenda, et pena illorum qui eligunt ubi ad episcopum spectat eleccio, et de eleccionibus examinandis per episcopum et eciam confirmandis, et contra occupatores ut supra.</p>
                    <p>Uolentes ecclesiarum discrimina tollere, et animarum periculis obuiare, statuimus ne de cetero in ecclesiis ubi ad clericos clericorum eleccio dignoscitur pertinere, nulla ibidem uacante prebenda necessitate uel utilitate ecclesie non instante, unum aut plures eligant in canonicos et in fratres.</p>
                    <p>Quod si contra presentis constitucionis tenorem electi fuerint, ipsorum eleccio sit irrita ipso iure.</p>
                    <p>Necessitate uero aut utilitate ecclesie ob cultum diuini numinis uel eciam  iusta causa et racionabili id agente aliquos eligi eciam nulla uacante prebenda minime prohibemus, dummodo sic electi medio tempore ecclesiis deseruiant in diuinis.</p>
                    <p>Ubi uero prebendarum dignitatum  uel personatuum collacio ad nos spectat si qui aliquem in prelatum uel rectorem elegerint uel receperint in canonicum et in fratrem uel prebendam alicui duxerint assignandam totaliter eligentes et recipientes uel prebendam assignantes omni iure, beneficio et prebenda, que in ipsa ecclesia obtinent uel expectant, sint ipso iure priuati.</p>
                    <p>Que pena ad capitulum prelatos et canonicos nostre Cathedralis ecclesie et regularium ecclesiarum minime extendatur nihilominus omnem talem eleccionem uel recepcionem per ipsos factam cassam et irritam nunciamus.</p>
                    <p>Hanc eciam constitucionem sancimus quod omnes elecciones rectorum uel clericorum siue canonicorum que in quibuscumque ecclesiis fuerint celebrate nobis intra mensem pro ipsarum examine et confirmacione debeant presentari.</p>
                    <p>Alioquin ipse elecciones sint casse et irrite ipso iure et eligentes in proxima futura eleccione eligendi careant potestate, ita tamen quod hac pena ad elecciones factas per capitulum uel canonicos uincentinos in nostra cathedrali ecclesia minime extendatur.</p>
                </div>
                <div>
                    <head>Capitulum 52</head>
                    <p>Quot sacerdotes esse debeant in ecclesiis curatis.</p>
                    <p>Precipimus quod in ecclesia curata ubi sunt quatuor beneficati uel eciam in posterum aliquis est sacerdos, ille et eius successor ad perpetuam residenciam teneantur, cui nullus substituatur, nisi sacerdos, uel talis qui infra anuum possit ad sacerdotium promoueri.</p>
                    <p>Nullo uero ad presens in dicta ecclesia presbytero existente, nec appareat quis ipsorum debeat esse sacerdos, omnes communiter per sacerdotem sufficientem ecclesie faciant deseruiri, quorum uno renunciante, mortuo, uel priuato nullus substituatur eidem nisi sit sacerdos, uel fiat infra tempus a canonibus definitum, et ad perpetuam residenciam tam ipse quam successores eius in posterum teneantur.</p>
                    <p>Si autem in ecclesia curata quatuor fuerint instituti, duos ad minus ibidem computato rectore ipsius ecclesie curatos esse uolumus sacerdotes, qui cum suis successoribus ad perpetuam residenciam teneantur.</p>
                    <p>Et si ad presens predictus binus numerus sacerdotum est in ipsa ecclesia, ipsum perpetuo confirmamus.</p>
                    <p>Quibus renunciantibus, mortuis uel priuatis eis succedant solummodo sacerdotes, aut tales qui possint infra annum ad sacerdotium promoueri.</p>
                    <p>Solo uero rectore in tali ecclesia presbytero existente, si omnes clerici absentes fuerint, suis expensis unum in dicta ecclesia teneant sacerdotem.</p>
                    <p>Et si omnes fuerint residentes, ad hoc idem facere teneantur, si nemo ipsorum uelit in presbyterum ordinari.</p>
                    <p>Si uero aliqui residentes fuerint, aliqui non, illud seruetur, quod in tali casu nobis uisum fuerit expedire.</p>
                </div>
                <div>
                    <head>Capitulum 53</head>
                    <p>De residencia in ecclesiis facienda.</p>
                    <p>Precipimus et mandamus quod omnes clerici in suis debeant ecclesiis residere.</p>
                    <p>Si quis uero residenciam non fecerit personalem, ita duximus ordinandum quod ubicumque fuerint duo in ecclesia sacerdos et clericus, si clericus residenciam non fecerit personalem, medietatem totius sui beneficii sacerdoti relinquat, qui unum clericum tenere debeat, qui ipsum adiuuet in diuinis.</p>
                    <p>Si uero duo clerici in ecclesia, sacerdote excepto, quorum redditus pro quolibet usque ad summam XX sol. uer. gross. ascendant, illi duo clerici si non fuerint residentes, unum clericum loco sui ecclesie faciant deseruire.</p>
                    <p>Si uero dictorum clericus unus fuerit residens, alter non. quarta pars beneficii non residentis residentibus aplicetur.</p>
                    <p>Sed si redditus beneficiorum suorum ad summam XX sol. uer. gross. pro quolibet non ascendat, tunc si ambo absentes fuerint, et clericum, qui pro se continue deseruit ecclesie non deputauerint terciam partem beneficiorum suorum sacerdoti dimittant, qui unum clericum habeat, qui pro illis duobus ecclesie seruiat in diuinis.</p>
                    <p>Si uero unus personaliter ecclesie deseruiat, alter non, tercia pars beneficii absentis residentibus relinquat.</p>
                    <p>Ubi uero in ecclesiis tres fuerint clerici sacerdote excepto uolumus quod si omnes tres absentes fuerint, siue beneficium cuiuslibet ad summam XX sol. uer. gross. ascendat siue non, nisi unum pro se clericum deputauerint, qui ecclesiam continue detineat in diuinis, quartam partem beneficiorum suorum relinquant presbytero, qui clericum sufficientem teneat, qui ecclesie continue deseruiat in diuinis.</p>
                    <p>Duobus uero tantum absentibus tercio clerico residente presbytero et ipsi residenti quarta pars beneficiorum non residentium tribuatur.</p>
                    <p>Sed duobus residentibus uno absente quarta pars beneficii non residentis residenti presbytero, et aliis clericis residentibus applicetur.</p>
                    <p>Ubi autem in ecclesia, computato rectore duo fuerint sacerdotes et ibidem tres clerici omnes absentes siue beneficium cuiuslibet ad summam XX sol. uer. gross. ascendat siue non, nisi unum clericum pro se ecclesiam faciant deseruire, quarta pars beneficiorum suprascriptorum presbyteris aplicetur, qui unum sufficientem clericum teneant, qui continue ecclesiam deseruiat in diuinis.</p>
                    <p>Duobus tantum absentibus tercio clerico residente ipsi residenti et aliis duobus sacerdotibus quarta pars beneficiorum non residentium aplicetur.</p>
                    <p>Sed duobus residentibus tercio clerico non residente, quarta pars beneficii non residentis presbyteris residentibus et clericis aplicetur, tribuatur.</p>
                    <p>Similiter ubi in ecclesia computato rectore, duo fuerint sacerdotes et quatuor clerici residentes, duos clericos, qui pro se qui seruiant in diuinis, debeant deputare uel quartam partem beneficiorum suorum presbyteris relinquere, qui duos sufficientes clericos teneant, qui continue ecclesie seruiant in diuinis, ex quibus quatuor clericis, si duo fuerint residentes, et duo non, duorum non residentium quarta pars beneficiorum suorum presbyteris et clericis residentibus aplicetur.</p>
                    <p>Tribus clericis uero absentibus, uno tantummodo residente, omnes tres absentes unum dent clericum qui continue ecclesiam debeat deseruire, uel quarta pars suorum beneficiorum residentibus applicetur, tribus uero residentibus et uno absente, quarta pars beneficii absentis presbyteris et clericis residentibus applicetur.</p>
                    <p>In ampliori numero clericorum pari uel dispari similis equitas iam premissa in omnibus curatis ecclesiis de cetero obseruetur.</p>
                    <p>Hanc autem constitucionem nostram cathedralem ecclesiam et ecclesiam Leonici quantum ad penam non residentium nolumus comprehendi.</p>
                </div>
                <div>
                    <head>Capitulum 54</head>
                    <p>De pena appellantis a sentencia lata super crimine de quo quis in iudicio est confessus.</p>
                    <p>Quicumque ad impediendam iusticiam quando per nos uel uicarium nostrum propter commissos excessus suis beneficiis per sentenciam spoliatus, appellauit, in casibus, in quibus expresse a iure appellacio inhibitur, et in eo tempore, beneficium, quo priuati sunt, in totum uel ex parte detinent, per se uel per alios, occupatum, statuimus quod tales appellantes, si appellacionem debito tempore non fuerint prosecuti in ciuitate uel diocesi uincentina nunquam audeant commorari.</p>
                    <p>Quod si contrarium fecerint, et forsitan capiantur, nostris  carceribus per annum integrum mancipentur, et perpetuo inhabiles  sint ad aliquod beneficium obtinendum in ciuitate uel diocesi  uincentina.</p>
                    <p>Et hanc constitucionem extendi uolumus eciam ad illos appellantes, quorum nondum finito anno appellacio noscitur dependere.</p>
                </div>
                <div>
                    <head>Capitulum 55</head>
                    <p>De pena sacerdotis qui sine licencia domini episcopi uel eius uicarii relinquant curatas ecclesias ultra quatuor dies uel ultra mensem.</p>
                    <p>Statuimus ut quicumque absque nostra uel uicarii nostri licencia a curata ecclesia, cui preest se absentauerit ultra mensem illum absque alia citacione dicta ecclesia sentencialiter priuare possimus, si nobis uisum fuerit expedire et numquam possit aliquam aliam ecclesiam curatam in ciuitate et diocesi uincentina aliquatenus obtinere.</p>
                    <p>Si uero ultra quatuor dies, se absentauerit, licet infra mensem postea reuertatur, ipsum in XX soldos uer. condemnamus, et ne tantum plus quantum nobis uisum fuerit esse iustum prelatis et canonicis nostre cathedralis ecclesie tantum exceptis.</p>
                </div>
                <div>
                    <head>Capitulum 56</head>
                    <p>De pena illorum qui scienter contrahunt aut eciam ignoranter et postea sciunt in tercio et quarto consanguinitatis uel affinitatis gradu, uel non obstante spirituali cognacione, que contrahitur in baptismo uel confirmacione in fronte.</p>
                    <p>Uolentes animarum periculis obuiare, prohibemus ne de cetero  in quarto consanguinitatis gradu scienter aliqui audeant matrimonialiter copulari.</p>
                    <p>Et quicumque hactenus scienter copulati sunt aut eciam ignoranter et nunc sciunt se tam nequiter contraxisse, debeant  infra mensem a tempore publicacionis huius constitucionis et ipsius noticia se ab inuicem totaliter separare.</p>
                    <p>Alioquin tam incestuosi coniuncti excomunicacionis sentenciam incidant ipso facto.</p>
                    <p>Et quia spiritualis cognacio que contrahitur in baptismo impedit matrimonium contrahendum, et dirimit iam contractum, et multi propter hoc in diocesi uincentina male coniuncti sunt, et cotidie coniunguntur, prohibemus similiter et inter, qui suscipit de baptismo et inter baptizatum et filios suscipientis; neque inter baptizatum et uxorem suscipientis ante suscepcionem carnaliter cognitam, neque inter suscipientem et matrem atque patrem ipsius baptizati de cetero scienter matrimonium contrahatur.</p>
                    <p>Et qui scienter hactenus contraxerant, aut eciam ignoranter, et nunc contractus illiciti noticiam plenam habent, infra mensem a tempore huius constitucionis et noticia totaliter separetur.</p>
                    <p>Alioquin ipso iure excomunicacionis uinculo astringatur.</p>
                    <p>Ea uero, que de suscipiente puerum de baptismo prohibuimus, de baptizante eciam prohibemus.</p>
                    <p>Et scienter contrarium facientes, et qui faciunt hactenus aut eciam ignorantes, et nunc sciunt, nisi infra mensem, ut predictum est, ab inuicem segregentur, excomunicacionis sentenciam incurrant ipso facto.</p>
                    <p>Et quia eisdem modis, qui superius exprimuntur cognacio spiritualis, ex confirmacione siue frontis chrismacione per episcopum factam contrahitur, qui modi impediunt matrimonia contrahenda, et dirimunt iam contracta, eandem prohibicionem repetimus, et eandem excomunicacionis penam infligimus quantum ad personam eorum, qui interueniente cognacione spirituali proxime supra dicta scienter contraxere hactenus, aut eciam ignoranter , et nunc sciunt, si diuorciati non fuerint infra terminum pretaxatum.</p>
                    <p>Hec laicis publicetur.</p>
                </div>
                <div>
                    <head>Capitulum 57</head>
                    <p>Quod mulieres paruulos nondum anniculos in lectis non teneant propter periculum suffucacionis.</p>
                    <p>Omnibus mulieribus sub excomunicacionis pena precipimus et mandamus, quatenus proprios filios et eciam alienos iuxta se in lecto ad lactandum uel dormiendum numquam debeant collocare, nisi forte filii qui adhuc lactent, ad minus compleuerint unum annum.</p>
                    <p>Cunas ergo habeant in quibus pueri separate a matre nutriantur.</p>
                    <p>Hec laicis publicetur.</p>
                </div>
                <div>
                    <head>Capitulum 58</head>
                    <p>De pena monachorum et monacharum et aliorum religiosorum qui aliquem uel aliquam recipiunt per simoniam.</p>
                    <p>Decretalis generalis concilii Innocentii III loquitur in his modis:</p>
                    <p>Quoniam simoniaca labes adeo plerasque moniales infecit, ut vix aliquam sine pecunia recipiant in sorores paupertatis pretextu, uolentes huiusmodi uitium palliare, ne id de cetero fiat penitus prohibemus, statuentes quicumque de cetero talem commiserit prauitatem tam recipiens quam recepta, siue sit subdita siue prelata, sine spe restitucionis de suo monasterio expellatur in locum arccioris regule ad agendam perpetuam penitenciam detrudenda.</p>
                    <p>Hoc... eciam monachos et alios fratres decernimus obseruandum.</p>
                    <p>Uerum ne per simplicitatem uel ignoranciam se audeant excusare, precipimus ut diocesani episcopi singuli annis hoc faciant per suas ecclesias publicare.</p>
                    <p>Uolentes igitur mandatum apostolicum reuerenter exequi, ut tenemur omnibus abbatibus, prioribus, ministris, abbatissis et priorissis et aliis prelacionem habentibus quibuscumque nominibus nuncupentur ordinum S. Benedicti, uel Augustini a sede apostolica approbati, nobis subiectis precipimus et mandamus quatenus usque ad mensem sub excomunicacionis pena hanc constitucionem in capitularibus sue regule conscribant, et diligenter de cetero tamquam constitucionem sui ordinis obseruari, et uice nostra annuatim semel in suo capitulo uel ecclesia publicari.</p>
                </div>
                <div>
                    <head>Capitulum 59</head>
                    <p>De pena laicorum qui clericos accusant uel denunciant uel conueniunt coram iudice seculari.</p>
                    <p>Hoc edicto perpetuo prohibemus ut nemo aliquem clericum aut religiosam personam, que renunciauerit proprio, et uotum fecerit perpetue castitatis super quocumque excessu siue iniuria accusare uel denunciare aut eciam quacumque alia causa conuenire audeat coram iudice seculari.</p>
                    <p>Alioquin excomunicacionis sentenciam incidat ipso facto, dummodo talis clericus non sit de illis, qui per aliam constitucionem prohibentur ab ecclesia defensari.</p>
                    <p>Huius autem constitucionis pena decanos et officiales castrorum uillarum aut eciam contradarum ciuitatis uincentie uel alterius loci qui ad accusandum uel denunciandum excessus omnium qui delinquent, ex officio suo tenentur, uolumus comprehendi.</p>
                    <p>Hec laicis publicetur.</p>
                </div>
                <div>
                    <head>Capitulum 60</head>
                    <p>Quo tempore rectores ecclesiarum et omnes curati debeant ad episcopalem synodum conuenire.</p>
                    <p>Precipiamus quod de cetero in tertium annum in die sabbati ante primam dominicam quadragesime omnium ecclesiarum ciuitatis et diocesis uincentine prelati, rectores, et curati ad episcopalem synodum de cetero perpetuis temporibus, absque alia uocacione conuenire debeant summo mane in hora Missarum in nostra cathedrali ecclesia, audituri nostras admoniciones, correcciones, informaciones et mandata, que eis duxerimus iniungenda, et ut de dubiis et casibus, qui ad officium suum spectant, per nos certificari ualeant, et doceri.</p>
                    <p>Quicumque uero predictorum ad synodum cessante iusto impedimento non uenerit, nostro arbitrio pena debita punietur.</p>
                </div>
                <div>
                    <head>Capitulum 61</head>
                    <p>Contra clericos et religiosos de homicidio diffamatos.</p>
                    <p>Statuimus quod si aliquis clericus super aliquo homicidio in ciuitate uel diocesi uincentina commisso est ad presens uel de cetero fuerit saltem in loco uel pertinentiis maleficii commissi publice diffamatus et sine nostra licencia, se ab ecclesia sua propter commissum maleficium absentauerit ex diocesi uincentina uel de cetero absentabit, et publice excitatus in ecclesia sua super dicto maleficio et residencia facienda in assignato sibi termino non comparuerit personaliter coram nobis, nec residenciam in ecclesia sua fecerit personalem, transactis sex mensibus beneficio ipsius ecclesie sit priuatus et propter infamiam dicti maleficii, quod presumitur perpetrasse ciuitate et diocesi uincentina perpetuo sit priuatus.</p>
                    <p>Si uero in ecclesia sua tempore commissi maleficii minime residebat, sed post dictum maleficium se ex uincentina diocesi sine nostra licencia absentauerit uel de cetero absentabit nisi publice in ecclesia sua citatus, aut assignato sibi termino personaliter comparuerit coram nobis et in sua ecclesia residerit cum effectu, transacto dicto tempore sex mensium, simili modo dicta ecclesia sit priuatus et ut supra perpetuo sit bannitus.</p>
                    <p>Et hoc idem statutum eciam ad omnes religiosos, qui publice super aliquo maleficio diffamati sine licencia suorum prelatorum post commissum maleficium, de suis locis siue monasteriis recesserunt uel recesserint in futurum.</p>
                    <p>Quoad priuacionem suorum beneficiorum et banni perpetui extendi uolumus et mandamus, nisi citati publice in locis uel monasteriis suis super commisso maleficio coram nobis comparuerint in termino assignato, et ad loca sua siue monasteria, unde recesserant redierint infra mensem.</p>
                    <p>Si uero talis in ciuitate uel diocesi uincentina plura beneficia obtinebat residendo publice in uno, aliis non priuetur ipso iure.</p>
                    <p>In nullo uero residendo, nisi publice in ecclesia sua citatus super commisso maleficio et residencia facienda, personaliter comparuerit coram nobis, et in uno beneficiorum suorum residenciam fecerit personalem, transacto predicto termino sex mensium omnibus dictis beneficiis sit priuatus et perpetuo propter infamiam sit bannitus.</p>
                </div>
                <div>
                    <head>Capitulum 62</head>
                    <p>Reseruacio ordinarie potestatis.</p>
                    <p>Licet tam predecessores nostri quam nos ad correccionem, et ad reformacionem subditorum, maxime clericorum multa duxerimus statuenda, tamen quia omnes casus necessarios comprehendere difficile nobis esset; et quia sepe eciam de nouo aliqua emergunt, que preuideri minime potuerunt; et interdum aliquid utile ualde statuitur, sed ex superueniente iusta causa, reformacione indiget opportuna, in omnibus constitucionibus predecessorum nostrorum ac nostris preteritis presentibus et futuris, addendi, mutandi, declarandi, interpretandi, et istis non obstantibus, cum subditis nostris prout equum uel iustum nobis uisum fuerit, dispensandi, ordinandi, nobis relinquimus potestatem.</p>
                    <p>Finis constitucionum synodalium districtus et diocesis uincentine.</p>
                </div>
                <div>
                    <head>Footnotes</head>
                    <p>-all instances of (sic) deleted</p>
                    <p>[1]fn ref in ed</p>
                    <p>[2]fn ref in ed</p>
                    <p>[3]text included (2), which didn't seem to refer to ani footnote</p>
                    <p>[4]fn ref in ed</p>
                </div>
            </div>
        </body>
    </text>
</root>
