<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Sees</title>
                <recordID>0210</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1369</origDate>
                <dateNotes/>
                <origPlace>Sées</origPlace>
                <diocese>Sées</diocese>
                <province>Rouen</province>
                <country>France</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 210</p>
                <p>Year: 1369</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: reprinted in 1524 statutes</p>
                <p>Place: Sées</p>
                <p>Diocese: Sées</p>
                <p>Province: Rouen</p>
                <p>CountryModern: France</p>
                <p>Latitude: 48.605278</p>
                <p>Longitude: 0.171944</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: Guillaume de Rance</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Bessin, Concilia Rotomagensis, II, 429-38</p>
                <p>EditionOther: None</p>
                <p>SourceNotes: https://books.google.com/books?id=0SGIk69vxS0C</p>
                <p>TranscriptionNotes: None</p>
                <p>BaseText: ['GoogleBooks', 'WebDownload']</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Sequuntur Constituciones et Ordinaciones quas uolumus ab omnibus Abbatibus, Prioribus, Archidiaconis, Decanis, Curatis seu Uicariis perpetuis, et omnibus Sacerdotibus atque ceteris nobis subditis, cuilibet respectiue in suo Statu obseruari, atque custodiri sub penis infra consuetudinis.</p>
                    <p>Circa Sacramenta, et primo circa Sacramentum Baptismi.</p>
                </div>
                <div>
                    <head>Capitulum A1</head>
                    <p>Circa Sacramentum Baptismi omnibus Curatis seu eorum Uicariis precipimus sub pena quinquaginta solidorum Turonensium, atque aliarum penarum instigendarum in inobedientes, et contumaces, ut de cetero faciant registrum honestum pro se et successoribus de omnibus baptizandis per eosdem: in quo quidem registro annus et dies baptizacionis inscribantur, nomen et cognomen pueri, patris et matris, nomina et cognomina patrinorum et matrinarum siue leuantium : quod si maliciose nomen patris, et matris non reuelari post inquisicionem contingit, talem puerum tanquam suspectum de non legitimo matrimonio procreatum habebimus.</p>
                </div>
                <div>
                    <head>Capitulum A2</head>
                    <p>Item Statuimus et ordinamus ut sub eisdem penis de cetero non recipiantur ad leuandum puerum in sacro baptismate pueri doli non capaces.</p>
                    <p>Neque alii qui non fuere etatis ad minus duodecim annorum.</p>
                    <p>De Sacramento Confessionis.</p>
                </div>
                <div>
                    <head>Capitulum B1</head>
                    <p>Circa Sacramentum Confessionis animabus omnium Sacerdotum nobis subditis prouidere cupientes, omnibus et singulis presbyteris nobis subditis concedimus licenciam confitendi alterutrum in forma Ecclesie, et absoluendi de casibus de quibus Curatus potest suum absoluere parochianum, et penitenciam salutarem iniugendi.</p>
                </div>
                <div>
                    <head>Capitulum B2</head>
                    <p>Item omnibus nobis subditis existentibus in Confratria Sancti Geruasii et Prothasii nostre Ecclesie Sagiensis concedimus atque permittimus, ut a suis Curatis seu eorum Uicariis, et per eosdem ad Confessiones audiendas commissis, de casibus nobis, uel Penitenciario nostro reseruatis absolui possint: et per eosdem penitencia salutaris iniungi ualeat.</p>
                    <p>Exceptis tamen perturbatoribus iurisdiccionis nostre Ecclesiastice, quos nolumus quoad hoc comprehendi.</p>
                </div>
                <div>
                    <head>Capitulum B3</head>
                    <p>Item statuimus et ordinamus ut de cetero Confessiones audiantur in locis patentibus et eminentibus, et non clausis, ut nullum scandalum ex eo oriri ualeat.</p>
                </div>
                <div>
                    <head>Capitulum B4</head>
                    <p>Item prohibemus omnibus et singulis Presbyteris, Curatis seu eorum Uicariis, ne de cetero audiant Confessiones laicorum, et eciam infirmorum siue in Ecclesia, siue extra Ecclesiam, nisi superlicio induantur, ut maior reuerencia Sacramento adhibeatur, nisi causa necessitatis id fieret.</p>
                    <p>De Uenerabili Sacramento Eucharistie.</p>
                </div>
                <div>
                    <head>Capitulum C1</head>
                    <p>Circa uenerabile Sacramentum Eucharistie Statuimus, et ordinamus ut uenerabile Corpus Domini nostri Iesu Christi in omni Ecclesia parochiali reseruetur in pixide munda et honest, et reponatur in medio altaris, in Ecclesiis in quibus hoc commode fieri poterit: ut ab omnibus uideri, et adorari cum magna reuerencia possit.</p>
                </div>
                <div>
                    <head>Capitulum C2</head>
                    <p>Item quia propter negligenciam Sacerdotum parochialium multa inconueniencia contingere possent: et eciam ut populus melius sciat discernere locum in quo reponitur Sacramentum eucharistie, et cum maiori certitudine, et reuerencia adorare, uolumus ut in prima Dominica et media cuiuslibet mensis in magna Missa parochiali, aut alternatiue in magna et parua, ante finem Misse in presencia populi mutentur hostie in pixide existentes, et noue sacrate ibidem reponantur.</p>
                </div>
                <div>
                    <head>Capitulum C3</head>
                    <p>Item uolumus sacrarium in quo uenerabile Sacramentum Eucharistie reconditur ita claue muniri, ut non pateat facilis aditus, atque clauem ita seruari, ut non omnibus sit communis.</p>
                    <p>Et similiter relique fenestre aut uitrine ita disponantur ut manus per easdem ad pixidem apponi non possit.</p>
                </div>
                <div>
                    <head>Capitulum C4</head>
                    <p>Item Statuimus ut cum erit necesse uenerabile Sacramentum infirmis deferri, Sacerdos cum superlicio, stola, cum capucio breui (quod Domino uocatur) uel cum capucio cum corneta longa et sine pileo deferat, lumine eciam precedente.</p>
                </div>
                <div>
                    <head>Capitulum C5</head>
                    <p>Item diligenter aduertat Sacerdos deferens uenerabile Sacramentum ad infirmos ut pixis in qua defertur sit bene clausa: ne si contingeret eumdem ex negligencia aliaue causa cadere, aliqua irrogaretur iniuria Sacramento.</p>
                </div>
                <div>
                    <head>Capitulum C6</head>
                    <p>Item ut Christi fideles nobis subditi maiorem reuerenciam facian uenerabili Sacramento, auctoritate nostra ordinaria damus atque concedimus quadraginta die Indulgenciarum omnibus associantibus uenerabile Sacramentum cum lumine, utputa teda, cereo, uel candela ex cera tempore quo ad infirmos defertur, ab ecclesia uel domo seu habitacionis loco usque ad domum infirmi, et a predicta domo infirmi usque ad Ecclesiam.</p>
                    <p>Uolumus eciam predictas Indulgencias ualere in processionibus in quibus defertur uenerabile Sacramentum Eucharistie predicta facientibus.</p>
                </div>
                <div>
                    <head>Capitulum C7</head>
                    <p>Item ut euitetur confusio que in multis Ecclesiis nostre Diocesis in die sancto Pasche, ob multitudinem recipientium euenire consueuit, statuimus et ordinamus ut de qualibet domo siue familia in qua numerus recipientium pro illo anno excedit ternarium, due persone, siue ex seruitoribus aut filiis predicte familie (secundum quod uidebitur eisdem expediens) habeant recipere in uigilia Pasche, aut in die Iouis sancta, aut alia die precedente secundum eorumdem deuocionem.</p>
                    <p>Quod si aliqui negligentes fuerunt, precipimus omnibus Curatis et eorum Uicaris, ut nullum de predictis domo uel familia, cuiuscumque status aut condicionis existant, recipiant ad Sacramentum Eucharistie in die sancto Pasche, sed in crastinum eosdem reseruent.</p>
                </div>
                <div>
                    <head>Capitulum C8</head>
                    <p>Item omnibus Curatis seu eorum Uicariis precipimus sub pena excommunicacionis, ne in die Pasche aut aliis diebus recipiant ad sacram Communionem, aut ad alterius Sacramenti suscepcionem aliquem, siue huius Diocesis siue alterius, non eis subditum et non residentem in eorum parochiis: nisi habeant litteram dimissooriam a suis Curatis continenciam eosdem nullis censuris ecclesiasticis aut peccatis publicis esse subiectos, et potestatem Sacramenta ecclesiastica eisdem ministrandi.</p>
                    <p>Quod si aliquis tanquam contemptor huius constitucionis in contrariam agere presumpserit, eum uinculo excommunicacionis ipso facto uolumus innodari.</p>
                    <p>De Sacramento Extreme Unccionis.</p>
                </div>
                <div>
                    <head>Capitulum D1</head>
                    <p>Circa Sacramentum Extreme Unccionis, et alias sacras uncciones statuimus et ordinamus propter pericula que in multis locis contingunt aut contingere possunt, ut quelibet sacra unccio habeat uas suum ab alio distinctum et separatum, figura et composicione diuersum, et in loco eminenti scriptum: ut a uiris ecclesiasticis cognosci possit.</p>
                    <p>Predicta autem uasa uolumus et precipimus habere infra diem Iouis sanctam immediate sequentem diem publicacionis presentium.</p>
                </div>
                <div>
                    <head>Capitulum D2</head>
                    <p>Item ut remoueantur insolentie et abusus in sacris unccionibus antequam ad Ecclesias parochiales deferantur fieri solita: Statuimus et ordinamus ac districte precipimus omnibus Decanis nostris Ruralibus et Archidiacono Corbonensi, aut eius locum tenenti, sub pena suspensionis et priuacionis a suis Officiis et emende arbitrarie, ut in die Iouis hebdomade sancte compareant hoc in loco coram nobis, aut Uicegerente nostro, tempore quo per nos, aut Uicegerentem nostrum consecrabuntur uncciones consuete, in eodem habitu quo in nostra sancta Synodo comparere consueuerunt, ut a nobis uel Officiariis nostris recipere habeant sacrum Christma, Oleum sanctum, et Oleum infirmorum in uasis honestis et congruentibus per eosdem Decanos preparatis.</p>
                    <p>Et deferant predictas uncciones in fra meridiem diei crastine in aliqua ecclesia parochiali sui Decanatus, que sit (si commode fieri potest) in medio Decanatus.</p>
                    <p>Quo in loco precipimus omnibus Curatis seu eorum Uicariis, sub pena quadraginta solidorum Turonensium, ut in eodem loco habeant comparare illo die, ac digne et reuerenter predictas uncciones a predictis Decanis recipere, et deferre ad suas ecclesias parochiales infra seruitium diei Sabbati immediate sequentis, ut aquam benedictam nouo Chrismate et non antiquo secundum ordinem sancte Matris Ecclesie Chrismare habeant.</p>
                </div>
                <div>
                    <head>Capitulum D3</head>
                    <p>Item inhibemus et prohibemus Officiariis nostris et predictis Decanis ne pecuniam, aut quodcumque munus recipiant directe uel indirecte pro predictis sacris unccionibus, sub pena suspensionis et excommunicacionis.</p>
                </div>
                <div>
                    <head>Capitulum D4</head>
                    <p>Item precipimus omnibus Curatis seu eorum Uicariis nobis subditis ut predictas sacras uncciones reponant in aliquo loco honesto, mundo, et clauso, ne ab omnibus tractari ualeant, et ad usus impios (quod horrendum est dictu) a quibusdam maliuolis applicentur.</p>
                    <p>De Sacramento Matrimonii.</p>
                </div>
                <div>
                    <head>Capitulum E1</head>
                    <p>Circa Sacramentum Matrimonii statuimus et ordinamus ne de cetero in matrimoniorum solemnisacione mimi, aut histriones admittantur in Ecclesia aut loco sacro cum suis timpanis et sistulis, aut aliis instrumentis musicis pulsantibus, ut secundum Saluatoris nostri dictum, ecclesia domus sit oracionis, et secundum Psalmiste auctoritatem, plebs fidelis dicere possit: Introibo ad domum suam, adorabo ad Templum sanctum tuum, et confitebor nomini tuo.</p>
                    <p>Quod si oppositum a filiis inobedientie fieri contingat; si ante matrimonii solemnisacionem predicta attentarint, inhibemus Curatis seu eorum Uicariis nobis subditis ne huiusmodi matrimonium solemnisent pro tali die.</p>
                    <p>Si uero post Matrimonii solemnisacionem hec fuerunt attentata, ne de nouo predictum matrimonium contrahentes, neque eorum comitiuam, ad offertorium, ad pacem, et benediccionem sub uelamine sequentem admittant, et ad lecti benediccionem non procedant, sub pena quadraginta solidorum Turonensium.</p>
                </div>
                <div>
                    <head>Capitulum E2</head>
                    <p>Item omnibus predictis prohibemus ne lecti benediccionem faciant, nisi prius omnibus choreis, cantilena, et ceteris insolentiis cessantibus.</p>
                </div>
                <div>
                    <head>Capitulum E3</head>
                    <p>Item inhibemus ne in crastinum nupciarum fiant in ecclesia aut loco sacro insolentie fieri solite, utputa laruaciones, choreisaciones, cantilene, oblacionum sacrilegia, aut alia que non decent honestatem ecclesiasticam.</p>
                    <p>Quod si fieri contingat, uolumus nobis uel Officiali nostro significari, ut secundum eorum delictum puniantur.</p>
                    <p>De Diuinis Officiis.</p>
                </div>
                <div>
                    <head>Capitulum F1</head>
                    <p>Item statuimus et ordinamus ut Misse parochiales dicantur et celebrentur coram populo in diebus Dominicis et Festiuis secundum constitucionem et ordinacionem sacrorum Canonum de Dominica uel festo pro die occurrente, et non Misse uotiue, aut de defunctis.</p>
                    <p>Et transgressores uolumus per Officialem nostrum secundum culpe grauitatem puniri.</p>
                </div>
                <div>
                    <head>Capitulum F2</head>
                    <p>Item uolumus atque precipimus ut diebus Dominicis Missa matutinalis, siue in qua seruitores consueuerunt congregari, dicatur et celebretur de Dominica uel de Festo occurente secundum temporis exigenciam, siue illa Missa debeatur ab aliquo Curatorum, si in eodem loco plures sint, siue ex alique confratria, aut consuetudine parochianorum sit introducta; ut constitucio sacrorum Canonum ab eisdem seruitoribus sicut a maioribus laudabiliter obseruetur: quod si aliquibus uideatur extraneum, considerare habent commune dictum.</p>
                    <p>Melius est alieno sensui cedere quam contencionibus deseruire.</p>
                </div>
                <div>
                    <head>Capitulum F3</head>
                    <p>Item in locis in quibus ex laudabili consuetudine uel alicuius confratrie institucione dicuntur diebus statutis et ordinatis Misse, puta defunctorum, aut de Beata Maria, aut alicuius sancti, uolumus, non obstante quacunque consuetudine, aut institucione Confratrie, eciamsi per nos aut predecessores nostros sit approbata, ut predicta Missa (si talibus diebus statutis et ordinatis Festum contingat) dicatur de tempore et festo opportuno.</p>
                    <p>In quo seruitores possint congregari sicut in diebus Dominicis, nisi sit alia Missa pro iisdem illo die ordinata.</p>
                    <p>Si autem predictis diebus statutis Festum non contingat; sed aliis diebus, uolumus predictas Missas aut aliquam earum ad diem Festum reseruari, et ut predictum est celebrari: permittimus tamen commemoracionem secundum Missam uotiuam diei, et haberi in predicta Missa.</p>
                </div>
                <div>
                    <head>Capitulum F4</head>
                    <p>Item non intendimus quod Misse parochiales impediantur per alias Missas uotiuas particulares durante Missa parochiali; aut saltem usque post Offertorium, et mandata ecclesiastica facta; nisi de consensu aut permissu Curati aut eius Uicarii.</p>
                    <p>Sed uolumus predictos Sacerdotes adiuuare Curatum aut eius Uicarium in diuino Seruicio celebrando.</p>
                    <p>Quod si negligentes existant, facta prius monicione per Curatum aut eius Uicarium, uolumus per Officialem nostrum secundum culpe exigenciam puniri.</p>
                </div>
                <div>
                    <head>Capitulum F5</head>
                    <p>Item inhibemus atque prohibemus sub pena excommunicacionis consuetudines quarumdam Ecclesiarum obseruari, in quibus tempore Epistole aut Euangelii aliquid ludi, comedie, siue miracula aliquorum Sanctorum, uerbis Latinis aut maternis recitari consueuerunt: sed easdem consuetudines tanquam impeditiuas diuini seruitii reprobamus ac uituperamus.</p>
                </div>
                <div>
                    <head>Capitulum F6</head>
                    <p>Item quia instituta sunt Festa ut populus qui aliis diebus negotiis secularibus immisceri consueuit, contemplacioni, et oracioni uacare studeat, et Curati seu eorum Uicarii tanquam ueri Pastores, et quibus pertinet de ouibus, eumdem populum ad oracionem et contemplacionem inducere debent.</p>
                    <p>Ideo statuimus et precipimus ut in qualibet Ecclesia parochiali omnibus diebus Dominicis et Festiuis Uespere celebrentur secundum Festi congruitatem, et huius nostre Diocesis ordinacionem.</p>
                    <p>Non obstante quacumque consuetudine in oppositum.</p>
                </div>
                <div>
                    <head>Capitulum F7</head>
                    <p>Item cum Festiuitates sint institute ut spiritualibus operibus populus uacare studeant, inhibemus omnibus nobis subditis ne diebus Dominicis aut Festiuis mercaciones aut negociaciones, ebrietates, choreas, aut alios ludos, tam publice quam priuatim exerceant, aut exerceri faciant; quod si aliqui rebelles et contumaces existant, uolumus per Curatos aut Uicarios Officiali nostro denunciari, ut secundum culpe grauitatem et contumaciam puniantur.</p>
                </div>
                <div>
                    <head>Capitulum F8</head>
                    <p>Item quia nonnulli ex Curatis seu eorum Uicariis in grauamen sui populi Festa per nos aut predecessores nostros non instituta, indicunt ac precipiunt, ac si essent per nos aut predecessores nostros instituta.</p>
                    <p>Alii uero Festa per nos aut predecessores nostros instituta contemnunt, neque precipiunt.</p>
                    <p>Ideo omnia Festa populis indicenda et precipienda in formam sequentem duximus ordinanda; inhibentes omnibus predictis ne alia Festa habeant precipere: sed solummodo secundum populi deuocionem indicare et consulere, statuentes et ordinantes ut Festa infra nominanda celebrentur per totam nostram Diocesim, et ab omni opere seruili sicut die Dominico abstineantur.</p>
                    <p>Et precipimus omnibus Curatis seu eorum Uicariis sub pena excommunicacionis ne alia Festa habeant indicere populo tanquam celebranda; sed significent tantummodo de consilio, et non de precepto Ecclesie.</p>
                    <p>FESTA CELEBRANDA PER DIOCESIM</p>
                    <p>In Ianuario</p>
                    <p>Festum Circumcisionis Domini.</p>
                    <p>Festum Epiphanie.</p>
                    <p>Festum B. Sebastiani.</p>
                    <p>Conuersio S. Pauli.</p>
                    <p>In Februario</p>
                    <p>Festum Purificacionis.</p>
                    <p>Festum Sancti Mathie.</p>
                    <p>In Marcio.</p>
                    <p>Annunciacio B. Marie.</p>
                    <p>In Aprili.</p>
                    <p>Festum S. Marci.</p>
                    <p>In Maio.</p>
                    <p>Festum Apostolorum Philippi et Iacobi.</p>
                    <p>Festum Inuencionis Sancte Crucis.</p>
                    <p>In Iunio.</p>
                    <p>Festum SS. Geruasii et Prothasii.</p>
                    <p>Festum Sancti Iohannis Baptiste.</p>
                    <p>Festum Apostolorum Petri et Pauli.</p>
                    <p>In Iulio.</p>
                    <p>Festum Uisitacionis B. Marie.</p>
                    <p>Festum B. Magdalene.</p>
                    <p>Festum Diui Iacobi.</p>
                    <p>In Augusto.</p>
                    <p>Festum Transfiguracionis.</p>
                    <p>Festum S. Laurentii.</p>
                    <p>Assumpcio B. Marie.</p>
                    <p>Festum B. Bartholomei Apostoli.</p>
                    <p>In Septembri.</p>
                    <p>Natiuitas B. Marie.</p>
                    <p>Festum S. Mathei Apostoli.</p>
                    <p>Festum Dedicacionis Ecclesie Sagiensis.</p>
                    <p>Festum Diui Michelis in Monte Gargano.</p>
                    <p>In Octobri.</p>
                    <p>Festum Sancti Luce Euangeliste.</p>
                    <p>Festum Simonis et Iude Apostolorum.</p>
                    <p>In Nouembri.</p>
                    <p>Festum omnium Sanctorum.</p>
                    <p>Commemoracio de Defunctis usque ad meridiem.</p>
                    <p>Festum S. Martini.</p>
                    <p>Festum Sancti Andree Apostoli.</p>
                    <p>In Decembri.</p>
                    <p>Concepcio Beate M. Uirginis.</p>
                    <p>Translacio SS Geruasii et Prothasii.</p>
                    <p>Festum Sancti Thome Apostoli.</p>
                    <p>Festum Natiuitatis Domini.</p>
                    <p>Festum Sancti Stephani.</p>
                    <p>Festum Iohannis Euangeliste.</p>
                    <p>FESTA MOBILIA.</p>
                </div>
                <div>
                    <head>Capitulum G1</head>
                    <p>Dies Cinerum usque post Seruitium.</p>
                </div>
                <div>
                    <head>Capitulum G2</head>
                    <p>Item dies Parasceues: Festum Pasche cum tribus diebus sequentibus: Festum Ascensionis Domini: Festum Pentecostes cum duobus diebus sequentibus: Festum Trinitatis, et Festum Uenerabilis Sacramenti.</p>
                </div>
                <div>
                    <head>Capitulum G3</head>
                    <p>Item moneantur populus ut die Mercurii, Iouis et Sabbati hebdomade sancte accedat ad diuinum seruitium, secundum laudabilem consuetudinem; et similiter in tribus diebus Rogacionum ad Processionem.</p>
                </div>
                <div>
                    <head>Capitulum G4</head>
                    <p>Item in qualibet ecclesia parrochiali Festiuitates Sanctorum in quorum honore ecclesia est fundata: et similiter Festum Dedicacionis earumdem, si dedicate sint.</p>
                    <p>Cetere autem Festiuitates non sunt cogende siue precipiende, sed solummodo notificande propter populi deuocionem.</p>
                    <p>Ieiunia autem ecclesiastica uolumus precipi secundum morem antiquum.</p>
                </div>
                <div>
                    <head>Capitulum G5</head>
                    <p>Item reprobamus et maxime uituperamus auariciam quorumdam sacerdotum, qui plus terrena quam diuina sapiunt: non uerentes contra Deum et equitatem, et in status ecclesiastici uituperium, ad multas Missas se obligare plusquam per eosdem possent celebrari, et pecuniam pro huiusmodi Missis accipere.</p>
                    <p>Per alios tamen predictas Missas aliquando, licet rarissime, celebrare faciunt, retinentes sibi contra Deum et equitatem medietatem pecunie, imo eciam duas partes.</p>
                    <p>Et, quo deterius est, paccionem pro huiusmodi celebracione tanquam simoniaci non uerentur facere.</p>
                    <p>Ut autem predictis obuiare possimus, prohibemus omnibus Sacerdotibus nobis subditis ne predicta attentare audeant, sub pena excommunciacionis quam uolumus in transgressores ferri.</p>
                </div>
                <div>
                    <head>Capitulum G6</head>
                    <p>Item districte inhibetur omnibus et singulis Presbyteris Curatis et non Curatis huius nostre Diocesis, ac in eadem ubilibet constitutis, ad penam suspensionis a Diuinis in contra facientes ferende, necnon emende arbitrarie: ne cum contingerit aliquem ab humanis decedere, obitusque aut funeralia seu seruicia pro animabus defunctorum ac Missas celebrare, ipsi Presbyteri, aut eorum singuli ad obitus, funeralia, aut alia seruicia se transferant, Missas ibidem celebraturi, Missam seu Missas inibi celebrare presumant, aut eisdem obitibus, seruitiis et funeralibus quoquo modo interesse siue comparere: nisi per parentes defunctorum, eos uidelicet qui obitus defunctorum celebrari procurati fuerint, nominatim et specialiter euocati, ac in rotulo et numero eorum quos ibidem interesse uolunt ipsi parentes, fuerint expresse inscripti.</p>
                </div>
                <div>
                    <head>Capitulum G7</head>
                    <p>Item prohibemus ne de cetero erigantur altaria de nouo in Ecclesiis, ut fieri solet in seruitiis defunctorum, preter illa que in eisdem Ecclesiis communiter et permanenter sunt erecta: nisi de nostra aut Uicarii nostri licencia.</p>
                </div>
                <div>
                    <head>Capitulum G8</head>
                    <p>Item prohibemus, et inhibemus ne de cetero pro sepulturis, oblacionibus, seruitiis, luminaribus, fiant solite pacciones, sed laudabiles consuetudines pro huiusmodi sepulturis obseruentur: habita tamen consideracione pauperum et indigentium.</p>
                    <p>Quod si aliqui negligentes in huiusmodi persolucione existant, nobis uel Officiali nostro uolumus denunciari.</p>
                    <p>Oblaciones autem et luminaria in integrum accipi a Curatis, seu a quibus de iure uel consuetudine competit.</p>
                    <p>Melius enim et honestius est unicam candelam uel unicum denarium obtinere quam pacciones illicitas facere.</p>
                </div>
                <div>
                    <head>Capitulum G9</head>
                    <p>Item uolumus et mandamus ut maius altare cuiuslibet Ecclesie parrochialis, super quo residet uenerabile Sacramentum Eucharistie, cooperiatur aliquo tapeto, seu aliqua tela dum non celebrat.</p>
                    <p>Cetera autem altaria aut simili modo tegantur, aut mappe deponantur, uel saltem unica remaneat post celebracionem factam.</p>
                    <p>Uolumus eciam cetera alia ornamenta ecclesiastica, ut puta Calices, Corporalia, Casule, Stole, Manipuli, Albe, amictus, libri, non remanere super altaria.</p>
                    <p>Sed in aliquo loco honesto reponi per Sacerdotes post eorum celebracionem: nisi ad hoc sit clericus constitutus qui ad predicta ex consuetudine teneatur.</p>
                </div>
                <div>
                    <head>Capitulum G10</head>
                    <p>Item omnibus nobis subditis prohibemus ne utantur Priuilegiis que Confessionalia dicuntur siue a summo Pontifice aut eius delegato impetratis: nisi prius per nos aut Uicarium nostrum approbata fuerint, et de legitima impetracione constiterit.</p>
                </div>
                <div>
                    <head>Capitulum G11</head>
                    <p>Item omnibus Curatis seu eorum Uicariis prohibemus ne aliquas Indulgencias aut Confraternitates promulgent, aut promulgari permittant, nisi eis constiterit de nostra, uel Uicarii nostri approbacione.</p>
                    <p>Neque similiter promulgentur per quoscumque alios, sed per eosdem Curators aut eorum Uicarios, nisi expresse fiat mencio in mandato nostro et nominatim de his qui promulgare debent.</p>
                    <p>Nolumus enim neque est nostre intencionis quod seculares aut non in sacris constituti aliqua habeant in populo et in loco sacro promulgare; sed per sacerdotes (ut maior fides habeatur) uolumus denunciari.</p>
                </div>
                <div>
                    <head>Capitulum G12</head>
                    <p>Item omnibus Curatis seu eorum Uicariis precipimus atque mandamus ut cum alique Indulgentie aut Confraternitates, eciam de mandato nostro erunt promulgande, prius notificent plebi sue teneri et obligari in eleemosinarum suarum elargicione ad subuencionem sue Ecclesie, et Ecclesie Sagiensis eorumdem Matris, et pauperum necessitatem habentium.</p>
                    <p>Quod si aliqua sint eis superflue, bonum et utile est atque consulendum easdem Indulgencias lucrari, secundum earumdem formam et tenorem, et secundum nostram uel Uicarii nostri approbacionem et mandatum.</p>
                </div>
                <div>
                    <head>Capitulum G13</head>
                    <p>Item considerata quorumdam Sacerdotum negligencia circa Calices et Corporalia, que in multis locis inhonesta et immunda existunt, in dedecus honestatis ecclesiastice, precipimus ut de cetero diligenciores sint in mundacione et tersione Calicis post celebracionem factam.</p>
                    <p>Et eciam uolumus ut Corporalia per eosdem Sacerdotes quater in anno mundentur et lauentur, uidelicet in hebdomada ante Festum Pasche: hebdomada diui Ioannis Baptiste; In hebdomada Dedicacionis Ecclesie Sagiensis: et in hebdomada Natiuitatis Domini.</p>
                </div>
                <div>
                    <head>Capitulum G14</head>
                    <p>Item inhibemus omnibus nobis subditis sub pena excommunicacionis ne de cetero habeant facere potaciones aut ebrietates in Ecclesiis aut locis sacris, aut conuiuia siue prandia suarum Confraternitatum in eisdem locis sacris, sub predicta pena faciant aut fieri permittant.</p>
                    <p>De Statu et honestate Ecclesiasticorum.</p>
                </div>
                <div>
                    <head>Capitulum H1</head>
                    <p>Insuper quia sunt nonnulli Ecclesiastici, Prelati, Abbates, Priores, Archidiaconi, Decani, et alii Parochialium Ecclesiarum Rectores seu Uicarii perpetui curam animarum habentes annexam, qui secundum Sacrorum Canonum instituta residenciam in Ecclesiis suis astringuntur et sunt obnoxii facere personalem, ad alia loca causa ibidem more faciende illicenciati se transferunt: quique palliato colore fingentes se generalia adire studia, ad alia loca tamen, ut in deliciis uitam ducant inanem et uoluptuosam, se recipiunt: alii uero curam animarum a Domino sibi commissam tenere negligentes, spretis ouibus propriis et ouile suum deferentes, aliarum ouium curam tanquam mercenarii recipere non uerentur, tam suas quam alienas oues, sua procurante auaricia, que (teste Apostolo) radix est omnium malorum, inconsulte regentes.</p>
                    <p>In quo temere contra sua propria corporaliter prestita iuramenta uenire dignoscuntur: hinc est quod nos animarum periculis obuiare curantes, inhibemus sub pena suspensionis, et alia pena arbitraria, ne aliqui eorumdem cuiuscumque gradus aut condicionis existant, ad alia loca quam Ecclesias sibi commissas se transferant, nisi de licencia nostra petita et obtenta.</p>
                    <p>Nec de cetero putent ut plurimum retroactis temporibus agabundi soliti fuerunt quasdam testimoniales litteras quouis quesito colore obtinendo, nobisque tradendo et exhibendo sibi sufficere: quin magis residenciam teneantur facere personalem, nisi cum huiusmodi testimonialibus litteris, litteratorie, ueraciterque ostenderint nomina preceptorum suorum, studiorum loca, Artium Facultates, quibus eosdem scholares, seu residere nolentes, incumbere, et operam studiis dare continuam, fraude ac dolo semotis, comperiantur infra mensem instantem.</p>
                </div>
                <div>
                    <head>Capitulum H2</head>
                    <p>Item cum uiros Ecclesiasticos deceat puros et ab omni crimine, et nota cuiuscumque macule exemptos esse: eos tamen magis conuenit abstinere ab illis de quibus ex ipsis scandalum oriri solet in Clero et populo, sicuti sunt, uacare comessacionibus et ebrietatibus, cohabitare cum mulieribus, in gestu et habitu, aut negotiis, secularibus se immiscere.</p>
                    <p>Ea propter precipimus omnibus et singulis supradictis huius Diocesis a crapula et ebrietate se abstinere.</p>
                </div>
                <div>
                    <head>Capitulum H3</head>
                    <p>Item quod de cetero nullus Presbyter ad parochialium Ecclesiarum curam et regimen per Rectores seu Curatos admittatur, et nullatenus commissionem deseruiendi habeat, nisi examine prius sane diligenti premisso expresse in conueniente, capax idoneus et sufficiens uerbo pariter et exemplo fuerit inuentus ad huiusmodi curam fideliter et debite gerendam.</p>
                    <p>Alias incapax repertus in emendam condemnetur, et a regimine predicto repellatur.</p>
                </div>
                <div>
                    <head>Capitulum H4</head>
                    <p>Item Presbyteris nostris subditis, quibus animarum cura subditur aut committitur, districte precipimus sub penis arbitrariis, ne circa infirmorum uisitaciones inueniantur negligentes: ne eorum sanguis de manibus nostris a Domino requiratur.</p>
                    <p>Huiusmodique infirmos sollicite aduertare curent, ut primitus anime sanitatem procurent, peccata sua proprio Sacerdoti confitendo, quam eorum corporibus medicinam abhibeant corporalem.</p>
                </div>
                <div>
                    <head>Capitulum H5</head>
                    <p>Item inhibemus ne Presbyteri aut eciam in sacris ordinibus constituti nobis subditi presumant esse receptores negociorum laicorum: aut quouis quesito colore procuratores seu negociorum gestores.</p>
                    <p>Necnon iurisdiccionem secularem sub aliquibus Principibus et secularibus uiris ut iudices, seu iusticiam aliquatenus exercere presumant: alioquin, prout iura censent et uolunt, punientur: ac eciam emendam exinde condignam nobis facient arbitrariam.</p>
                </div>
                <div>
                    <head>Capitulum H6</head>
                    <p>Item, quia sunt nonnulli Sacerdotes habitus et uestes quoad eorum statum indicenter gerentes, uolumus et nihilominus precipimus ut decenter honeste, sicut ad eorum statum spectare dignoscitur, cum uestibus et habitibus honestis clericalibus, non fronsatis, superfluis, nec nimis curtis, aligis et sotularibus fenestratis incedant: longosque capillos seu comas nequaquam nutrire presumant: sed aurium partes ostendere non uereantur.</p>
                    <p>Tunicas autem collo undique iugentes, sine plicis posterioribus, supra humeros habentes: uiridesque aut uigatas uestes aut bipartitas seu in colore uariantes, et camisias insuper fronsatas aut circa collum plicatas deferre non presumant.</p>
                    <p>Caligas, iacquetas, et gippones neruis undique circumcinctos, seu ut uulgo dicitur, quoquomodo neruatos, nullatenus assumant aut habeant: quinimo uestes, habitus, et gippones altos habeant collo circumquaque adherentes: et, ut premittitur, iungentes, collumque circumcirca tegentes, albas insuper caligas aut neruatas omnino abiicientes.</p>
                    <p>Et in prima Synodo, aliisque fauente altissimo celebrandis, omnes et singuli Decani rurales, Curati, Capellani, ceterique uiri ecclesiastici curam animarum in hac nostra Diocesi gerentes, et eorum quilibet respectiue habeant et deferant unum caputium honestum cum corneta, tunicam talarem ac longam in hac Ecclesia Cathedrali.</p>
                    <p>Et in futurum uolumus quod cum ipsis decenter incedant in qualibet Synodo, et aliis locis in finibus, ciuitatibus, et oppidis ubi populi multitudo circumspicitur.</p>
                    <p>Censurarum Ecclesiasticarum pena et alia emenda arbitraria contra facientes plectantur.</p>
                </div>
                <div>
                    <head>Capitulum H7</head>
                    <p>Item inhibemus omnibus et singulis Presbyteris ac Clericis nobis subditis aliisque nostris ad penam carcerum in pane et aqua per tempus arbitrarium, necnon emende arbitrarie, ne de cetero presumant.</p>
                </div>
                <div>
                    <head>Capitulum H8</head>
                    <p>Item statuimus et ordinamus quod nulli in nostra Diocesi Sacramentis Ecclesie omissis morte preuenti, per quoscumque ecclesiasticos uiros cuiuscumque gradus aut condicionis existant, inhumentur in terra sancta, nisi de nostra seu Uicarii nostri licencia super hoc petita et obtenta.</p>
                </div>
                <div>
                    <head>Capitulum H9</head>
                    <p>Item inhibemus expresse omnibus Presbyteris nobis subditis ne mulieres puerperas extra matrimonium purificent, nisi de nostra seu Officialis nostri licencia petita et obtenta, sub pena arbitraria nobis applicanda.</p>
                </div>
                <div>
                    <head>Capitulum H10</head>
                    <p>Preterea Confratriam huius Ecclesie in honore Dei et Sanctorum Geruasii et Prothasii patronorum nostrorum fundatam et erectam per singulos ecclesiarum parochialium rectores eorum parochianis et aliis Christi fidelibus notificari precipimus et recommendari: ut ad pias elemosinas eam erigendo intendant; quam iuste et sancte nouimus institutam: uidelicet pro fabrica et reparacione nostre predicte Ecclesie que maximam patitur ruinam.</p>
                    <p>Ad quam uiri huius Diocesis tanquam ad eorum matrem Ecclesiam tenentur: et quam eciam omnibus altis opibus et Confratriis aut Indulgentiis uolumus anteferri; cum ipsam ingredientes quadraginta dies Indulgenciarum acquirant, omnium oracionum et suffragiorum Ecclesiarum huius Diocesis in futurum participes existant.</p>
                    <p>Insuper omnibus et singulis Curie nostre Aduocatis ac Notariis precipimus et ad penam 40. solidorum pro prima uice, ac demum in pertinaces et rebelles priuacionis per tempus arbitrarium, quatenus cum ad forum causarum et locum iurisdiccionis et in quo solitum est ius reddi, necnon ad Ecclesiam se contulerint: et eos ibidem se transferre contigerit, habeant capucia longa et longas cornetas seu cum breui corneta, secundum status sui decenciam deferre: ac cum eisdem caputiis cum ea qua decet grauitate incedere.</p>
                </div>
                <div>
                    <head>Capitulum H10</head>
                    <p>Preterea Confratriam huius Ecclesie in honore Dei et Sanctorum Geruasii et Prothasii patronorum nostrorum fundatam et erectam per singulos ecclesiarum parochialium rectores eorum parochianis et aliis Christi fidelibus notificari precipimus et recommendari: ut ad pias elemosinas eam erigendo intendant; quam iuste et sancte nouimus institutam: uidelicet pro fabrica et reparacione nostre predicte Ecclesie que maximam patitur ruinam.</p>
                    <p>Ad quam uiri huius Diocesis tanquam ad eorum matrem Ecclesiam tenentur: et quam eciam omnibus altis opibus et Confratriis aut Indulgentiis uolumus anteferri; cum ipsam ingredientes quadraginta dies Indulgenciarum acquirant, omnium oracionum et suffragiorum Ecclesiarum huius Diocesis in futurum participes existant.</p>
                    <p>Insuper omnibus et singulis Curie nostre Aduocatis ac Notariis precipimus et ad penam 40. solidorum pro prima uice, ac demum in pertinaces et rebelles priuacionis per tempus arbitrarium, quatenus cum ad forum causarum et locum iurisdiccionis et in quo solitum est ius reddi, necnon ad Ecclesiam se contulerint: et eos ibidem se transferre contigerit, habeant capucia longa et longas cornetas seu cum breui corneta, secundum status sui decenciam deferre: ac cum eisdem caputiis cum ea qua decet grauitate incedere.</p>
                </div>
                <div>
                    <head>Capitulum H11</head>
                    <p>Item precipimus sub pena 40. solidorum ecclesie applicanda quod quilibet Presbyter regens ecclesiam parochialem in nostra Diocesi faciat registrum proprium, in quo sint nomina et cognomina excommunicatorum super hoc a Curia nostra emanatorum, sitque promptus ad litteras et mandata nostre Curie exequenda, cum diligencia remittendo, seu his quorum interest tradendo debite executa: taliter quod dicti Regentes de diligencia ualeant debite commendari: alioquin negligentes pecunia predicta precipimus mulctari.</p>
                </div>
                <div>
                    <head>Capitulum H12</head>
                    <p>Item quia contra Iurisdiccionem nostram ecclesiasticam quamplurimum nos infestant Iudices seculares et Domini temporales, uobis omnibus et singulis supradictis et uestrum cuilibet districte mandamus et precipimus, sub pena suspensionis et alia arbitraria, ut in pronis uestris singulis diebus solennibus et Dominicis, impedientes et perturbantes iurisdiccionem ecclesiasticam per se uel alium seu alios directe: auxiliumque et fauorem eis quouis modo publice uel occulte prestantes: presertim de causis ad forum nostrum ecclesiasticum tam de iure quam de consuetudine spectantibus et pertinentibus excommunicetis, et a canone Sancte Matris Ecclesie separatos publice nuncietis: quos eciam tales nunciamus et publicamus.</p>
                </div>
                <div>
                    <head>Capitulum H13</head>
                    <p>Item districtius inhibemus omnibus et singulis ne ad horrenda ac detestanda blasphemiarum nominis Dei illibateque Uirginis et Matris eius Marie et Sanctorum scelera linguam relaxare presumant in posterum, aut quouis quesito colore ipsius Dei nostri ac Matris eius intacte aut Sanctorum nomen blasphemare, ad blasphemiasque quouis modo prorumpere, ad penam carcerum in pane et aqua per tempus arbitrarium pro primo actu.</p>
                    <p>Et si postmodum, corde et animo Pharaonis in eis renouato (quod absit) ad tamn execrabilia blasphemiarum enormia ac nefanda crimina prosilire eos contigerit, pena assistendi pre foribus ecclesiarum cum corrigiis et chorda in eorumdem collo et capite raso, in conspectu populi et omnium ibidem astantium, et aliis penis a sacrorum Canonum et iurium conditoribus statutis in contra facientes et rebelles instigendis.</p>
                </div>
                <div>
                    <head>Capitulum H14</head>
                    <p>Item uolumus et ordinamus quod singulis mensibus Decani nostri suos Decanatus habeant uisitare, casus, crimina, et excessus subditorum huius Diocesis inquirendo.</p>
                    <p>Quodque ecclesiarum Rectores de suorum parochianorum delictis et excessibus publicis, et scandalosis ipsos Decanos informare studeant, sub pena quinquaginta solidorum Turonensium.</p>
                    <p>Qui Decani nos et Ecclesiam nostram Episcopalem Sagiensem terminis sibi prefixis informare tenebuntur.</p>
                </div>
                <div>
                    <head>Capitulum H15</head>
                    <p>Item uolumus eosdem Decanos (ut melius crimina, casus et excessus subditorum nostrorum cognosci ualeant) in qualibet uisitacione ad minus interrogent decem personas fide dignas, notabiles et omni excepcione maiores, de statu et regimine nostrorum subditorum in eodem loco manentium: atque de predictarum constitucionum, et aliarum per nos aut predecessores nostros constitutarum obseruacione.</p>
                </div>
                <div>
                    <head>Capitulum H16</head>
                    <p>Item precipimus omnibus et singulis Decanis nostris ruralibus ut cum in Synodis per fauente Domino celebrandis, ac Calendis per Intestatorem nostrum tenendis comparebunt, et interesse eos contigerit, capucia antedicta cum cornetis longis deferant et deferre habeant; et in Synodis uestes talares assumere et habere studeant in futurum.</p>
                    <p>In contra facientes pena quadraginta solidorum infligatur.</p>
                    <p>Et cum Presbyteri beneficiati, ac beneficium seu beneficia habentes quibus cura imminet animarum, eorumque Uicarii ad animarum curam deputati, qui tanquam signum ad sagittam positi censentur esse, debeant pre ceteris lumine clariori refulgere, et tanquam sidus aliquod irradiare, uestibusque et habitu decenciam status pre ceteris obseruare; ut tanquam luminaria magna cedant ceteris in exemplum.</p>
                    <p>Precipitur eisdem Curatis seu Uicariis eorum, curam animarum, ut premittitur, habentibus, et eorum singulis, sub penis suspensionis ferende, ac demum in pertinaces contumaces et rebelles, excommunicacionis, necnon quadraginta solidorum Turonensium emende, quatenus habeant in futurum, cum ipsi ad ecclesias se duxerint transferendos et per uicos Ciuitatis, oppidorum et uillarum incedere, ad forumque rerum uenalium, mercata, nundinas, et alia loca publica in quibus conuenit multitudo populi, eos, et eorum singulos se transferre contigerit, deferre tunicas, nec nimia longitudine, nec nimia breuitate notatas, ut premittitur, habeant: Curatique antedicti et eorum Uicarii, cum ad premissa loca se transtulerint, capucia longa, et longas cornetas habencia.</p>
                    <p>Ceteri uero Presbyteri non Curati, et qui nullam habent curam animarum, capucia absque cornetis longis ad minus (que uulgo appellantur Dominos) assumant, et deferant, quo magis a uulgaribus et eorum status secernantur, ab aliisque in uestibus cognoscantur.</p>
                    <p>Sicque ecclesiasticus ordo et status sacerdotalis, qui propter Ecclesiasticorum et Presbyterorum dissolucionem a laicis habetur in uilipendium, in totiusque ordinis uergit opprobrium et scandalum, et in dies uilescit, reuereri ualeat in posterum: obstruanturque ora loquentium de eis.</p>
                </div>
                <div>
                    <head>Capitulum H17</head>
                    <p>Item Statuta pro Testamento defunctorum olim per predecessores nostros edita et publicata in Synodis et Calendis precedentibus.</p>
                    <p>Que quidem Statuta sunt, quod in singulis Calendis Curari seu eorum Uicarii habeant ferre registra Testamentorum et Codicillorum per suos predecessos parochianos in suis ultimis uoluntatibus factorum.</p>
                    <p>Et illa Registra Intestatori nostro exhibere et tradere teneantur: suosque parochianos moneant et inuitent de huiusmodi Testamentis a suis registris extrahendum, et in scriptis et forma authentica, ut solitum est, leuandum: ut demum per eundem Intestatorem examinari et approbari ualeant huiusmodi Testamenta: quas ultimas uoluntates eorumdem defunctorum adimpleri integraliter et obseruari precipimus.</p>
                </div>
                <div>
                    <head>Capitulum H18</head>
                    <p>Item uolumus et ordinamus ut de cetero Curati seu eorum Uicarii, Priores, et ceteri qui in Synodis comparere tenentur, compareant superlicio et stola induti (si Sacerdotes existant) si nautem cum solo superlicio negligentes et contemnentes uolumus emenda quadraginta solidorum puniri.</p>
                </div>
                <div>
                    <head>Capitulum H19</head>
                    <p>Item uolumus et statuimus quatenus ne quis possit aut ualeat de Statutis premissis iustam pretendere ignorantie causam: quinimmo singulorum auribus impulsentur; quod omnes et singuli Curati, Ecclesie Rectores, et eorum Uicarii infra trimestre post publicacionem presentium Statuta prefata, que hoc signo [1] erunt signata, notificent in Pronis ecclesiarum parochialium, et publicent, eaque uerbis Gallicis explicent, alta et intelligibili uoce: sicque omnes et singuli possint eorumdem tenorem faciliter intelligere.</p>
                </div>
                <div>
                    <head>Capitulum H20</head>
                    <p>Demum omnibus Curatis et eorum Uicariis alissque Presbyteris nobis subditis districte precipientes mandamus quatinus subditos suos utriusque sexus moneant et inducant uerbo pariter et exemplo ad opera pietatis exercenda: et precipue ad preces et oraciones altissimo cum feruenti deuocione fiendas pro pace nostre sancte Matris Ecclesie, nostra conseruaciones, pro Regni quiete et temporis tranquillitate, pro Regis status prosperitate, totiusque similiter christiani populi disposicione et consolacione.</p>
                    <p>Ulterius statuentes quod quilibet parochialis ecclesie Rector parochianos et Christi fideles suos inciter et pie monere studeat quatenus singulis diebus, hora Completorii uel circiter, ecclesias suas et pia loca ad pulsum campanarem aut campane adeant, audituri Rectoris et aliorum scholarium ad id uenientium oraciones sequentes, uoce acuta, uel quam commode fieri poterit, uidelicet Salue Regina cum uersiculo et Oracione Concede Nos: Antiphonam de Pace cum Oracione solita, et in fine Deprofundis cum quinque Pater noster, et Aue Maria quinques eadem hora deuote dicturi, ecclesiam commode adire non ualentibus 40. dies uenie tribuimus et concedimus.</p>
                </div>
                <div>
                    <head>Footnotes</head>
                    <p>[1] Symbol inserted: two crosses.</p>
                </div>
            </div>
        </body>
    </text>
</root>
