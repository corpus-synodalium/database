<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Treguier</title>
                <recordID>0232</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1334</origDate>
                <dateNotes/>
                <origPlace>Tréguier</origPlace>
                <diocese>Tréguier</diocese>
                <province>Tours</province>
                <country>France</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 232</p>
                <p>Year: 1334</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: date given by Travers</p>
                <p>Place: Tréguier</p>
                <p>Diocese: Tréguier</p>
                <p>Province: Tours</p>
                <p>CountryModern: France</p>
                <p>Latitude: 48.785833</p>
                <p>Longitude: -3.231111</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Martene, Thes, IV, col. 1097-1113</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: ['GoogleBooks', 'Data Capture']</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Capitulum 1</head>
                    <p>STatuimus et sub pena suspensionis districte precipimus obseruari, quod quilibet rector ecclesiarum diocesis Trecorensis infra XV. dies post datam presentium litterarum, istorum transcriptum habeat preceptorum, et quod ea custodiat, et in eis studeat, et seruet, ac episcopo uisitanti absque alia interpellacione, et sub pena sexaginta solidorum exhibeat et ostendat; alioquin quilibet non habens puniatur in penis predictis.</p>
                </div>
                <div>
                    <head>Capitulum 2</head>
                    <p>Item, precipimus quod sacerdotes et beneficiati ieiuni intrent synodum in superliciis, et ut ipsorum quilibet corde tenus sciat hymnum Ueni creator Spiritus, etc.</p>
                </div>
                <div>
                    <head>Capitulum 3</head>
                    <p>Item, statutum esse offendimus, ut chrisma, Eucharistia, et sacri fontes adhibitis clauibus obseruentur, et si ea custos eorum incaute reliquerit, ab officio tribus mensibus suspendatur.</p>
                </div>
                <div>
                    <head>Capitulum 4</head>
                    <p>Statuimus et quod ecclesie peracto officio clause teneantur.</p>
                </div>
                <div>
                    <head>Capitulum 5</head>
                    <p>Item, precipitur eciam ut Corpus Christi ad infirmos cum maxima reuerencia in pixide bene clausa deferatur; et presbyter candelam habeat, quam illuminari faciat in domo infirmi.</p>
                </div>
                <div>
                    <head>Capitulum 6</head>
                    <p>Item, presbyteri ad infirmos et pueros baptizandos uocati nullam moram faciant.</p>
                </div>
                <div>
                    <head>Capitulum 7</head>
                    <p>Baptismus cum maxima reuerencia et honore celebretur, plene et distincte uerba proferantur omnia, in quibus tota uirtus sacramenti consistit; uidelicet, Ego baptizo te, in nomine Patris, et Filii, et Spiritus sancti, amen.</p>
                    <p>Si enim quis puerum immerserit in aqua dicendo, In nomine Patris, et Filii, et Spiritus sancti, ut non dixerit expresse, Ego baptizo te, in nomine Patris, etc. non erit puer baptizatus.</p>
                    <p>Doceantur laici a presbyteris frequenter baptizare posse et debere in necessitatis articulo sub eadem forma in lingua Britonica, et non solum masculi, sed et femine hoc facere possunt, et eciam pater et mater dummodo omnia uerba proferantur sermone Britannico, pro ut superius est expressum.</p>
                    <p>Et quando laicus puerum baptizauerit; sacerdos diligenter interroget quid actum fuerit, et quid dictum; et si inuenerit laicum in lingua Britonica integre et debito modo uerba sacramenti protulisse; approbet factum, et suppleat de unccione chrismatis et olei.</p>
                    <p>Si uero dubitauerit; tunc puerum baptizet, dicendo: Si tu es baptizatus, non te rebaptizo: Si nondum baptizatus es, Ego te baptizo, In nomine Patris, etc.</p>
                    <p>Et eodem modo fiet de puero de cuius baptismate dubitatur.</p>
                </div>
                <div>
                    <head>Capitulum 8</head>
                    <p>Item, ad leuandum infantem de sacro fonte due persone uel tres tantummodo admittantur.</p>
                    <p>Multitudo enim in talibus nocet.</p>
                    <p>Pueri non debent ad hoc admitti, nisi tempore necessitatis, ne immemores facti suas filiolas ducant in uxores.</p>
                    <p>Tres persone super masculo sint duo uiri et una mulier: et in femella due mulieres et unus uir.</p>
                </div>
                <div>
                    <head>Capitulum 9</head>
                    <p>Linteamina chrismalia non debent ad humanos usus conuerti; sed bene lota iuxta altaria pro aliis, si necesse fuerit, seruentur; nec alias in usum ecclesie conuertantur, gratisque ac libere indigentibus concedantur, linteamina altaris et alia ornamenta ecclesiastica, et indumenta sacerdotalia munda et intincta conseruentur.</p>
                    <p>Nimis enim absurdum uidetur, in sacris sordes negligere, quod dedecet eciam in profanis.</p>
                    <p>Ecclesie non dimittantur inculte, ne eris porcorum similentur.</p>
                </div>
                <div>
                    <head>Capitulum 10</head>
                    <p>In ecclesiis utensilia laicorum, ut sunt arce de granaria non maneant, nisi in tempore guerre, nec in eisdem ecclesiis seu earum cimeteriis laici lites et maxime sanguinis audeant exercere.</p>
                </div>
                <div>
                    <head>Capitulum 11</head>
                    <p>Nec sacerdos missam celebrare audeat antequam horas matutinas et primam dixerit.</p>
                    <p>Bis in die non celebret, nisi in die Natalis Domini, uel Resurreccionis, aut die dominico uel alio magno festo, pro mortuis presente defuncti corpore, et tunc ablucionem factam in calice post primam missam non sumet.</p>
                </div>
                <div>
                    <head>Capitulum 12</head>
                    <p>Districte precipimus quod hore tractim et distincte cantentur, non eas sincopando.</p>
                    <p>Consulimus quod matutine et hore diei celebrentur secundum cursum temporis, non querendo festa incognita.</p>
                </div>
                <div>
                    <head>Capitulum 13</head>
                    <p>Precipitur ne aliquis scienter cum excommunicato participet, et si quis presbyter loquendo, et cum eo non tantum in crimine criminoso participauerit; antequam celebret, hoc confiteatur, et a suo confessore absoluatur.</p>
                </div>
                <div>
                    <head>Capitulum 14</head>
                    <p>Item, precipimus quod quilibet sacerdos nomina excommunicatorum omnium de sua parrochia habeat in scriptis, et propter quam causam sint excommunicati, et cuius auctoritate, et ad cuius instanciam, et in cedulis duabus; et unam super altare apponi faciat, seu in pariete ut omnibus de excommunicatis ipsorum appareat manifeste, aliam cedulam secum custodiat, et eam episcopo et archidiacono ostendat, et ad quamlibet synodum secum deferat, et in plena synodo officiali exhibeat, ut quilibet excommunicatus a communione fidelium ibidem appareat iam remotus: nec a denunciacione excommunicatorum huiusmodi cesset, donec eidem de eorum absolucionibus constiterit euidenter, licet et iam compositum sit inter partes.</p>
                </div>
                <div>
                    <head>Capitulum 15</head>
                    <p>Sacerdos non celebret in ecclesia quamdiu sit excommunicatus in eadem, dummodo sciuerit, nec eciam aliquas horas dicat in ea.</p>
                    <p>Si uero graues fuerint persone, nec potuerit per se eas expellere, ad minus taceat, ut per suum silentium quasi confusi recedant.</p>
                </div>
                <div>
                    <head>Capitulum 16</head>
                    <p>Item, statutum esse ostendimus, quod corpora excommunicatorum auctoritate ordinaria, seu a canone, si per annum in excommunicacione perseuerauerint, licet in articulo mortis meruerint absolui, non tradantur ecclesiastice sepulture sine dispensacione nostra.</p>
                </div>
                <div>
                    <head>Capitulum 17</head>
                    <p>Sacerdotes circa confessiones curam adhibeat et cautelam, usitata peccata diligentius inquirant, inusitata nequaquam.</p>
                    <p>Ad audiendas confessiones locum habeant, ubi possunt uideri ab hominibus, stolas habentes in collis; extra ecclesias confessiones non audiant, nisi infirmitas uel necessitas exposcat.</p>
                </div>
                <div>
                    <head>Capitulum 18</head>
                    <p>Sacerdos non respiciat uultum confitentis et maxime mulieris, sed patienter audiat, et modis omnibus persuadeat, ut confiteatur integre omnia peccata sua; alias dicat ei confessiones suas non ualere, maxime nisi contricio precedat ex corde, et ore confessio, et operis satisfaccio ex presbytero iniuncta.</p>
                </div>
                <div>
                    <head>Capitulum 19</head>
                    <p>Confitentes de maioribus criminibus ad episcopum sunt mittendi.</p>
                    <p>Ad episcopos autem remitti debent periuria, homicidia, incestus, manifestum adulterium, peccatum contra naturam, uiolenta defloracio uirginum, uotum solemne fractum, inieccio uiolenta manuum in parentes, sacrilegium, simonia, uenenum, faciens abortus puerorum quoquomodo fiat, ecclesiarum incensores, seu fractores antequam fuerint excommunicati.</p>
                </div>
                <div>
                    <head>Capitulum 20</head>
                    <p>Ad dominum papam autem sunt mittendi fractores et incensores ecclesiarum postquam ab ecclesia fuerint excommunicati, et eciam heretici, falsarii litterarum sedis apostolice, et qui manus iniecerint uiolentas in clericos, uel religiosas personas.</p>
                    <p>Item, presbyter irregularis, qui scienter celebrauit, excommunicatus, aut a diuinis suspensus.</p>
                </div>
                <div>
                    <head>Capitulum 21</head>
                    <p>In confessionibus non inquirant sacerdotes cum quo peccauerint confitentes, sed tantum circumstancias et qualitates peccati, et audita confessione, semper confessor interroget confitentem an uelit se abstinere ab omni peccato mortali: aliter enim eum absoluere non debet, nec iniungere ei penitenciam; sed iterum eumdem moneat, ut quicquid potest facere boni, faciat, et solum Deum postulet, ut ipse qui misericors est cor illius pectoris illustret ad ueram penitenciam peragendam.</p>
                    <p>Caueant sacerdotes, ut secundum quantitatem culpe et possibilitatem persone, penitenciam iniungant salutarem.</p>
                    <p>Item, caueant quoque in furto, rapina, usura, et similibus confitentibus, ut reddant pro posse suo quod habuerunt, nec eis penitenciam missarum et eleemosinarum imponant pro huiusmodi peccatis, nisi prius quod habuerunt reddant, non enim in talibus peccatum dimittitur, nisi restituatur ablatum.</p>
                </div>
                <div>
                    <head>Capitulum 22</head>
                    <p>Statutum esse ostendimus matrimonium contrahi non debere, nisi tribus bannis prius factis per tres dies dominicos, aut solemniter festiuos in ecclesiis quorum sunt parochiani.</p>
                    <p>Quia uero statutum huiusmodi non seruatur ad plenum, nec eciam sufficit ad scandala et periculum que circa huiusmodi contractus matrimoniales sepissime contingunt tollenda, seu eciam amouenda; adiicimus eciam pene ipsum adieccione uallantes, ut si quis sacerdos uel alius cuiuscumque status aliquam nomine matrimonii affidauit per uerba de presenti, uiginti solidos soluat fabrice ecclesie Trecorensis.</p>
                    <p>Contrahentes autem similiter postquam huiusmodi statutum in ecclesiis fuerit publicatum, uolumus pena consimili coerceri.</p>
                </div>
                <div>
                    <head>Capitulum 23</head>
                    <p>Item, matrimonia clandestina interdicta esse ostendimus, scilicet que fiunt sine bannis et sine testibus.</p>
                    <p>Et si quis presbyter parochialis ecclesie, uel aliquis alius benedicciones nupciales sine tribus bannis, ut premissum est, celebrauerit, ab officio per triennium suspendatur.</p>
                </div>
                <div>
                    <head>Capitulum 24</head>
                    <p>Item, statuimus ut nullus in casu dubio benedicciones nupciales celebret, episcopo, seu aliis qui super hoc potestatem habent inconsultis.</p>
                    <p>Inhibemus sub pena suspensionis, ne quis presbyter de reddendo ipsum indemnem occasione huiusmodi aliquam recipiat caucionem; statuentes quod si quis presbyter contrarium fecerit, uel benedicciones nupciales celebrauerit, ut premissum est, bannis non premissis, uel alias etate impediente, seu alia iusta causa, uel per alium fraudulenter hoc fieri procurauerit, ipso facto suspensionis sentenciam incurrat, nisi ab episcopo, uel ab eo qui super hoc potestatem habeat licenciam prius obtineat specialem.</p>
                </div>
                <div>
                    <head>Capitulum 25</head>
                    <p>Item, statuimus, ut comestio nupcialis debeatur sacerdoti, ad cuius parochiam contrahentes diuerterint post benediccionem nupcialem causa morandi ibidem.</p>
                    <p>Item, notandum quod compaternitas quatuor personas excludit a matrimonio, scilicet compatrem, commatrem, filiolum et filiolam, per quos decernitur ad compaternitatem: omnibus autem filiis, siue ante, siue post natis licet inter se matrimonium contrahere.</p>
                </div>
                <div>
                    <head>Capitulum 26</head>
                    <p>Item, statuimus quod citaciones non fiant extraordinaria auctoritate, nisi prius uiso authentico.</p>
                </div>
                <div>
                    <head>Capitulum 27</head>
                    <p>Item, statutum esse ostendimus, quod nullus citetur citacione generali, uidelicet ad diem et locum, et illos quos lator presentium uobis duxerit nominandos; et quod nullus huiusmodi mandatum exequi teneatur.</p>
                    <p>Et si talis citacio facta fuerit non teneat, nec quemquam ualeat coarctare.</p>
                    <p>Et si occasione huiusmodi iudex ille sentenciam aliquam duxerit proferendam, nullius penitus sit momenti.</p>
                    <p>Iudex uero qui talia perpetrauerit, officium de cetero iudicandi in illa causa non ualeat exercere, et excommunicacionis sentenciam incurrat ipso facto.</p>
                </div>
                <div>
                    <head>Capitulum 28</head>
                    <p>Item, statutum esse ostendimus, quod quicumque nuncios aut executores ecclesiasticorum iudicum, uel alias litteras ipsorum deferentes hac occasione uerberare, capere, detinere, occultare, mutilare, uel interficere, quod grauius est censendum, aut litteras eis auferre rumpere, cancellare, aut alias destruere quoquomodo presumserint, et alii consilium et auxilium eisdem impendentes, excommunicacionis sentenciam incurrant ipso facto.</p>
                </div>
                <div>
                    <head>Capitulum 29</head>
                    <p>Item, statutum esse ostendimus, iudices, laicos, seu iusticiarios, qui personas ecclesiasticas super accionibus mere personalibus coram se litigare compellunt; ipso facto excommunicacionis sentenciam incurrisse, et processum habitum per eos contra huiusmodi personas nullius esse momenti.</p>
                </div>
                <div>
                    <head>Capitulum 30</head>
                    <p>Item, statuimus, quod iudices seculares, potestatem temporalem, seu dominium habentes, qui maliciose compellunt litigantes in foro ecclesiastico, seu litigare uolentes super causis materie ecclesiastice, que ad forum ecclesie de antiqua et approbata consuetudine pertinere noscuntur, ad desistendum, per ipsorum, uel parentum, aut consanguineorum, siue rerum, uel personarum huiusmodi capcionem, modisue aliis quibuscumque, sint ipso facto excommunicacionis sentencia innodati.</p>
                </div>
                <div>
                    <head>Capitulum 31</head>
                    <p>Item, quia nonnulli maliciose differunt litteras excommunicatorias a iudicibus ecclesiasticis impetratas contra aduersarios suos publicare et execucioni demandare: statuimus, ut quicumque litteras huiusmodi occultauit, seu presbytero parochiali dicti excommunicati non presentauit infra quindecim dies post impetracionem huiusmodi, ut excommunicatus ab aliis euitetur; et si per quemlibet mensem postea non faciat publicari, teneatur in quindecim solidos fabrice ecclesie Trecorensis, alias litterarum illarum commodo cariturus.</p>
                </div>
                <div>
                    <head>Capitulum 32</head>
                    <p>Item, statutum esse ostendimus, licet durum, quod subdiaconi, diaconi, et presbyteri continere debent, districtius inhibentes, ne quis presbyter focariam habeat in domo, aut alibi in expensis propriis: alioquin sciant se prius monitos GALONIS sentencia alligatos, et eo facto suis beneficiis priuatos.</p>
                </div>
                <div>
                    <head>Capitulum 33</head>
                    <p>Item, statutum esse ostendimus, quod presbyteri, et clerici in sacris ordinibus constituti, et omnes beneficiati filiis suis procreatis in sacris ordinibus, uel eciam concubinis suis in ultima uoluntate sua aliquid legare non presumant.</p>
                    <p>Si quis autem personis predictis aliquod legatum reliquerit; si ecclesie rector existit, ecclesie cuius rector extiterit; aut si ecclesiam non habuerit, ecclesie a qua ueniens ecclesiastica consueuit percipere sacramenta dictum legatum decernimus applicari: nec impudico patri liceat eciam filium suum sic creatum secum tenere sub pena decem librarum, quam incurret ipso facto.</p>
                </div>
                <div>
                    <head>Capitulum 34</head>
                    <p>Item, statuimus, quod rectores ecclesiarum domos faciant seu fieri procurent ecclesiis suis secundum eorum facultatem competentes, sub pena ualoris domus que posset fieri de facultatibus ecclesie.</p>
                </div>
                <div>
                    <head>Capitulum 35</head>
                    <p>Item, statuimus, ne choree fiant in ecclesiis, aut in cimeteriis, et quod res uenales non uendant in eisdem, nisi candele de cera: hoc addentes quod facientes, aut cantilenas cantantes in eisdem, excommunicacionis sentenciam incurrant ipso facto.</p>
                </div>
                <div>
                    <head>Capitulum 36</head>
                    <p>Item, prohibemus, ne aliquis curatus capellanum recipiat sine licencia domini episcopi, et ne firme de ecclesiis fiant sine eiusdem licencia speciali: et si secus actum fuerit; tam concedens, quam recipiens firmas huiusmodi penam sexaginta solidorum incurrat ipso facto applicandorum fabrice ecclesie Tercorensis; sitque inualida ipsa firma.</p>
                </div>
                <div>
                    <head>Capitulum 37</head>
                    <p>Item, prohibemus, ne quis capellanus in capellis militum, aut aliorum quorumcumque celebrare audeat quoquomodo, sine domini episcopi licencia speciali.</p>
                </div>
                <div>
                    <head>Capitulum 38</head>
                    <p>Item, prohibemus, et prohibitum esse ostendimus, quod laici nullum habeant dominium in ecclesiis, nec aliquomodo se immisceant diuinis, et ne reliquias sanctorum ipsi laici per se sine sacerdote de loco ad locum deferant.</p>
                </div>
                <div>
                    <head>Capitulum 39</head>
                    <p>Item, statuimus, quod quilibet sacerdos moneat et inducat parochianos suos, ut de quolibet hospicio ueniat uir, uel uxor, uel aliquis de familia, si omnes commode uenire non possunt dominicis diebus ad parochialem ecclesiam ad audiendam missam et alia precepta diuina.</p>
                    <p>Sed quia propter mercata de nouo statuta in quibusdam locis huius diocesis homines quamplures, prout intelleximus, retrahuntur de audiendo diuina officia, libentius ad dicta mercata properantes, credentes se debere excusari per hoc ab obseruacione et ignorancia diuinorum preceptorum, que diebus huiusmodi in ecclesiis parochiarum indici et publicari solent; statuimus, ut quicumque mercata huiusmodi adierint huiusmodi diebus, nisi prius missa in parochiali ecclesia celebrata et audita, post publicaciones huiusmodi statuti ad soluendum xx. solidos ecclesie sue parochiali tenebuntur, uel alias puniendi, si huiusmodi statutum contemserint obseruare.</p>
                </div>
                <div>
                    <head>Capitulum 40</head>
                    <p>Item, statuimus, ut quilibet sacerdos ad infirmum ueniens, sibi subueniat de fabrica beati Tudguali, et inducat eumdem infirmum ad erogandum eidem fabrice secundum quod sibi et saluti anime sue uisum fuerit expedire.</p>
                </div>
                <div>
                    <head>Capitulum 41</head>
                    <p>Item, statutum esse ostendimus, et eciam prohibitum quod nullus impediat testamentum fieri seu testamentorum execucionem, et quod impedientes huiusmodi prius moniti, nisi ab impedimento huiusmodi infra octo dies se destiterint, excommunicacionis sentenciam incurrant ipso facto.</p>
                </div>
                <div>
                    <head>Capitulum 42</head>
                    <p>Item, statuimus, et sub pena suspensionis et excommunicacionis late sententie in his scriptis monemus uos rectores ecclesiarum, eciam quemlibet uestrum, quatenus sub consimili pena moneatis canonice executores testamentorum in parochiis uestris, super execucione complenda debite eorumdem, ac de apercione testamentorum ipsorum fienda debite coram nobis seu officiariis nostris, infra quindecim dies a tempore inhumacionis auctorum testamentorum ipsorum conditorum computatos, ut per hoc maxime executores predicti diligenciores sint ad execuciones predictas, et ad custodiam et diligenciam bonorum inuentatii seu facultatem pertinentium ad execuciones predictas.</p>
                    <p>Inhibemus, et sub pena consimili antedicta, quam in his scriptis ferimus in contrarium facientes, et nunciamus eosdem fore a canone et a concilio prouinciali ex nunc ut ex tunc, et ex tunc ut ex nunc innodatos omnibus et singulis cuiuscumque condicionis existant et status nostre diocesis Trecorensis, ne in huiusmodi execucione palam uel publice, tacite uel occulte, directe uel indirecte, iurisdiccionem nostram impediant quomodolibet, aut perturbent; aut fraudem, dolum, seu maliciam, per se uel per alios exhibeant, dum casus uenerit in premissis.</p>
                </div>
                <div>
                    <head>Capitulum 43</head>
                    <p>Item, statutum esse ostendimus, quod nullus executor aliquid possit emere per se uel per alium quoquomodo, aut alio titulo sibi retinere de rebus seu de bonis deputatis execucioni testamenti, cuius extiterit executor; et si contrarium fecerit, contractus non tenebit, et tenebitur ad duplum rei empte in execucionis testamenti utilitatem conuertendum: si duplum recusauerit, incurrat sentenciam excommunicacionis ipso facto.</p>
                </div>
                <div>
                    <head>Capitulum 44</head>
                    <p>Item, statutum esse ostendimus sacerdotes et clericos qui ecclesiarum calices, libros et cruces, seu alia ecclesiastica ornamenta furtiue subtraxerint, seu titulo alio obligauerint, per locorum ordinarios, prout furti qualitas exegerit, corporaliter puniendos, donec restituerint sic abstracta, et competenter egerint penitenciam de commissis.</p>
                    <p>Item, illos qui librorum scindunt folia ecclesiarum, aut diminuunt, seu delent, aut corrumpunt maliciose in eis scripta in ecclesiarum preiudicium quoquomodo declaramus pene consimili subiacere.</p>
                </div>
                <div>
                    <head>Capitulum 45</head>
                    <p>Item, statuimus, ut presbyteri indumenta clausa habeant sub pena decem librarum, et hoc infra finem nundinarum.</p>
                    <p>Item, ut omnes in dignitate constituti habeant et deferant cappas clausas.</p>
                </div>
                <div>
                    <head>Capitulum 46</head>
                    <p>Item, statuimus, ut omnes presbyteri et rectores ueniant cum parochianis suis semel in anno processionaliter ad ecclesiam beati Tudguali, prout alias extitit ordinatum, ad diem dominicam post sanctam Trinitatem: qua die celebrabitur festum beati Tudguadi in eadem.</p>
                </div>
                <div>
                    <head>Capitulum 47</head>
                    <p>Item, statutum esse ostendimus, ut nullus beneficiatus, et maxime presbyteri et religiosi uenatores existant, et hoc eis sub pena excommunicacionis specialiter inhibentes.</p>
                </div>
                <div>
                    <head>Capitulum 48</head>
                    <p>Item, statutum esse ostendimus clericos, precipueque sacris ordinibus constitutos, et religiosos tabernas contra clericorum honestatem et prohibicionem canonum frequentantes, nisi peregrinacionis causa uel necessitate compulsos pena simili coerceri.</p>
                </div>
                <div>
                    <head>Capitulum 49</head>
                    <p>Item, statuimus, et statutum esse ostendimus, quod duo tantum fercula preparentur domino episcopo suisque archidiaconis cum ad uisitandum uenerint, et non ultra, nisi de eorum uoluntate procedat: et si plus preparatum fuerit, pauperibus erogetur.</p>
                </div>
                <div>
                    <head>Capitulum 50</head>
                    <p>Item, statutum esse ostendimus, et eciam prohibitum, ne archidiaconi, abbates, decani, ceterique iurisdiccionem ecclesiasticam exercentes, citent, aut citari faciant ad locum minus insignem, ubi inueniri non possit iuris copia peritorum, aliquem coram se responsurum.</p>
                </div>
                <div>
                    <head>Capitulum 51</head>
                    <p>Item, statutum esse ostendimus, clericos et omnes quascumque personas, qui fraudulenter simplices homines, contra quos non habent aliquid questionis, faciunt per se, uel per alios quoquomodo uexari, et citari ad forum ecclesiasticum, ut pro redimendis huiusmodi uexacionibus predicta possint ab eisdem assequi, excommunicacionis uinculo, donec omnino a tante presumcionis nequicia destiterint, percelli, preter penam damnatorum expensas, quibus eos uolumus per locorum ordinarios damnificatis, taxacione legitima precedente, prout iura statuunt, condemnari.</p>
                </div>
                <div>
                    <head>Capitulum 52</head>
                    <p>Item, statuimus, quod omnes beneficiati compareant hora prima diei synodi ecclesie Trecorensis, ut de denariis synodi et Spiritus-sancti satisfaciant, ut postea competentes predicaciones audiant, et precepta synodalia, et cum maiori deliberacione expediri poterunt que incumbunt.</p>
                    <p>Hec autem statuta quilibet rector habeat in sua ecclesia, et in uirtute obedientie, et sub pena suspensionis, publicet, et publicari faciat alta uoce solemnibus diebus ter ad minus in anno, et quando maior euenerit plebs seu populi multitudo.</p>
                    <p>Qui autem in his fuerit inuentus, negligens, uel remissus episcopo uisitanti, in decem solidis ecclesie beati Tudguali persoluendis nouerit se teneri: si uero perseuerauerit ad nostrum arbitrium alias puniendus.</p>
                </div>
                <div>
                    <head>Capitulum 53</head>
                    <p>Item, precipimus, sub pena suspensionis et excommunicacionis late ipso facto sententie, ne archidiaconi ulterius uel latius suam presumant extendere potestatem, quam eis a iure conceditur, uel competit ex approbata consuetudine prescripta, et hactenus pacifice obseruata.</p>
                </div>
                <div>
                    <head>Capitulum 54</head>
                    <p>Item, sub pena consimili inhibemus, et inhibitum esse ostendimus, ne penas spirituales in pecuniarias conuertant, maxime in illis casibus in quibus dispensare nequeunt, eos tenore presentium premonentes, ut sic exacta restituant, saluo tamen eis si quid circa coerccionem talium excessum eis competit de consuetudine racionabili prescripta.</p>
                </div>
                <div>
                    <head>Capitulum 55</head>
                    <p>Item, statuimus, ut omnes in diocesi Trecorensi exeuntes, qui conuenticula, et bursam, uel communem societatem seu collegium illicitum fecerint, nisi ab ea infra XV. dies a tempore societatis seu collegii huiusmodi resipiscant, contra ecclesiasticam libertatem, uel diminucionem iuris ecclesiastici, siue ad hoc faciendum consilium, uel auxilium prebuerint clam uel palam, excommunicacionis sententie subiaceant ipso facto.</p>
                </div>
                <div>
                    <head>Capitulum 56</head>
                    <p>Item, statuimus abiuraciones excommunicatorum coram parochialibus sacerdotibus super noc a nobis seu nostris officialibus potestatem habentibus absque ulla exaccione pecunie de cetero faciendas.</p>
                </div>
                <div>
                    <head>Capitulum 57</head>
                    <p>Item, districte precipimus, ut singulis diebus dominicis et festiuis lecto euangelio excommunicati publice nuncientur, auctoritate Bituricensis concilii et noui iuris, omnes illi qui inhibent et perturbant litigantes in foro ecclesiastico, seu litigare uolentes super causis materie ecclesiastice, siue que ad forum ecclesie de antiqua et probata consuetudine pertinere noscuntur, et ad se desistendum eos compellunt per ipsorum uel parentum, aut consanguineorum ipsorum, siue rerum, siue personarum huiusmodi capcionem, modisue aliis quibuscumque a prosecucione sui iuris.</p>
                </div>
                <div>
                    <head>Capitulum 58</head>
                    <p>Item, declaramus excommunicatos fore quicumque seruant et seruari faciunt statuta edita et consuetudines introductas contra libertatem ecclesiasticam.</p>
                    <p>Item, statuentes in scriptores ipsorum.</p>
                    <p>Item, consiliarios et statutores ubi huiusmodi constituciones edite fuerunt uel seruate, illos qui secundum illas iudicabunt.</p>
                    <p>Et quia plures uestrum in denunciacione huiusmodi hucusque facienda negligentes fuerunt, uel remissi; statuimus, ut quicumque uestrum in denunciacione huiusmodi, ut premittitur, facienda fuerint negligentes, uel remissi, persoluant pro quolibet uestrum de denunciacione huiusmodi uiginti solidos usuales per manus nostras in pios usus conuertendos.</p>
                </div>
                <div>
                    <head>Capitulum 59</head>
                    <p>Item, quia nouis morbis noua conuenit antidota preparari, sub pena excommunicacionis districtius inhibemus, ne quis in diocesi Trecorensi contra iura communia ab auditoriis archidiaconorum nostrorum ad sedem metropolitanam, nobis et officiali nostro omissis et contemtis, audeat appellare; sed cum ab illis archidiaconis aliquis se senserit pregrauari ad nostrum auditorium gradatim appellacio deuoluatur, alioquin contrarium facientes, tam eorum consiliarios, quam ipsarum appellacionum scriptores, lectores, dictatores, et ad id prebentes consilium clam uel palam excommunicacionis sententie ipso facto decernimus subiacere; et iniungimus archidiaconis eisdem, ut questiones huiusmodi semel in hebdomada generaliter per se uel per suos commissarios faciant publicari.</p>
                </div>
                <div>
                    <head>Capitulum 60</head>
                    <p>Item, declaramus, et statutum esse ostendimus iure nouo, ut quicumque seculares per se uel per alios a personis ecclesiasticis exigunt et extorquent pedagia, guidagia, uel costumas pro rebus suis quas non causa negociandi uel mercandi deferunt uel deferri faciunt, aut transmittunt, ipso facto ipsos excommunicacionis sentenciam incurrisse.</p>
                </div>
                <div>
                    <head>Capitulum 61</head>
                    <p>Item, statutum esse ostendimus, quod beneficiati curam animarum habentes in nostra diocesi Trecorensi, non a nobis obtenta dispensacione ex causa et licencia speciali, faciant prout iura uolunt in ecclesiis suis residenciam personalem: ad quam residenciam faciendam ipsos et eorum quemlibet in his scriptis uno edicto peremtorie monemus, et eciam exhortamur, alioquin sciant se priuatos beneficiis supradictis.</p>
                </div>
                <div>
                    <head>Capitulum 62</head>
                    <p>Item, statuimus quod beneficiati ecclesiastici comam nutrire non debeant, cum secundum Apostolum caput desuper rasum ad modum sphere habere debeant et auribus patentibus incedere; alias uiuere clericaliter minime reputentur.</p>
                </div>
                <div>
                    <head>Capitulum 63</head>
                    <p>Item, statuimus et eciam inhibemus, quod clerici beneficiati, quiqui sint, per se uel per alios negociaciones seculares et mercaturas bladi uel uini et cuiuslibet alterius mercature non exerceant, alioquin applicentur nobis pauperibus erogande.</p>
                </div>
                <div>
                    <head>Capitulum 64</head>
                    <p>Item, statuimus, quod quilibet beneficiatus curam animarum habens, aliam ecclesiam ad firmam non recipiat.</p>
                    <p>Ista uero a nobis firmiter sub pena predicta seruari precipimus et mandamus.</p>
                </div>
                <div>
                    <head>Capitulum 65</head>
                    <p>Item, statuimus, quod nullus rector nostre diocesis cum firmariis suis conueniat de procuracione nostra soluenda, quantumcumque a nobis licenciam obtinuerit, eam concedendo ad firmam, nisi hoc a nobis eisdem fuerit concessum specialiter et expresse: quod si secus fecerint; quilibet eorum tam recipiens, quam concedens in LX. solidis nouerit se teneri fabrice ecclesie Trecorensis.</p>
                </div>
                <div>
                    <head>Capitulum 66</head>
                    <p>Festum Eucharistie celebretur die Iouis post Trinitatem: et dat dominus papa omnibus Eucharistie officium dicentibus et audientibus talem indulgenciam, uidelicet pro utrisque uesperis centum dies, pro qualibet alia hora quadraginta dies, per octauam centum dies.</p>
                </div>
                <div>
                    <head>Capitulum 67</head>
                    <p>Item, festum B. Marthe celebratur in octaua festi B. Marie Magdalene sororis sue.</p>
                    <p>Item, festum B. Ludouici de ordine Fratrum Minorum quondam episcopi Tolosani filii regis Sicilie celebratur in octaua festi Assumcionis B. MARIE Uirginis: et qui uoluerint habere legendas ueniant ad uicarios.</p>
                </div>
                <div>
                    <head>Capitulum 68</head>
                    <p>Item, precipit dominus episcopus omnibus curatis diocesis Trecorensis in uirtute obedientie, quod de cetero pulsetur campana ter in suis ecclesiis ante ignitegium; et quod sit inter duas pulsaciones spatium unius Aue Maria; et dat omnibus sic dicentibus decem dies indulgentie.</p>
                </div>
                <div>
                    <head>Capitulum 69</head>
                    <p>Item, quicumque dixerit Benedictum sit nomen Domini nostri Iesu-Christi, habet quotiescumque dixerit a domino CLEMENTE papa decem dies indulgentie; et dominus IOHANNES papa confirmat et dat alios decem dies, et sunt uiginti.</p>
                    <p>Item, concedit dominus IOHANNES qui modo omnibus audientibus in ecclesia pronunciari hoc nomen IESUS, uel IESUM, uel IESU faciendo ei reuerenciam, pectus percutiendo uel amouendo caputium, uel flectentes genua, decem dies indulgentie.</p>
                </div>
                <div>
                    <head>Capitulum 70</head>
                    <p>Item, statuit dominus episcopus, et precipit omnibus curatis, quatenus indicant omnibus parochianis suis etatem congruam et sanitatem habentibus ieiunium quadragesime instanti die Mercurii post sanctam Trinitatem in omnibus ecclesiis suis, et ut celebretur illa missa de S. Spiritu ad hoc ut Dominus concedat miracula noua fieri per preces domini IUONIS HELORI.</p>
                </div>
                <div>
                    <head>Capitulum 71</head>
                    <p>Item, precipimus, sub pena suspensionis, quod capellani qui non habent nomina excommunicatorum, cum datur excommunicatus in cedulis, prout in statuto synodali continetur, quilibet ieiunet in pane et aqua per tres dies Ueneris infra sequentem synodum, uel soluat duodecim denarios fabrice ecclesie Trecorensis, ut hoc statutum deinceps obseruetur.</p>
                </div>
                <div>
                    <head>Capitulum 72</head>
                    <p>Item, cum in iure canonico contineatur, quod nullus in ecclesia sepeliatur, inhibemus, sub pena suspensionis, ne aliquis capellanus sepeliat, aut sepeliri permittat aliquem in ecclesia, nisi sit episcopus, abbas, uel patronus, uel dignus presbyter, nisi de nostra licencia speciali.</p>
                </div>
                <div>
                    <head>Capitulum 73</head>
                    <p>Item, precipimus ne laici in choro existant seu morentur, maxime iuxta altare, dum misteria sacra celebrantur.</p>
                </div>
                <div>
                    <head>Capitulum 74</head>
                    <p>Item, cum omnis fidelis utriusque sexus, postquam ad annos discrecionis peruenerit, omnia sua peccata solus semel in anno teneatur confiteri proprio sacerdoti, aut alteri de ipsius licencia speciali, cuius alterius signum parochianus iam de hoc secum perferat, et intelleximus quod nonnulli de diocesi Trecorensi sue salutis immemores, Deum pre oculis non habentes, a decem annis citra confessi non fuerunt, nec receperunt ecclesiastica sacramenta: ideo precipimus, quod quilibet capellanus, sub pena suspensionis nomina parochianorum sibi confitentium in scriptis redigat, et episcopo uel suis officialibus in uisitacionibus exhibeat, si ab eis fuerit requisitus; et quod quilibet confiteatur proprio sacerdoti, aut alteri de ipsius licencia speciali, cuius alterius signum parochianus de hoc secum deferat; alias denegentur sibi ecclesiastica sacramenta: et si infra annum decessit, ecclesiastica careat sepultura.</p>
                </div>
                <div>
                    <head>Capitulum 75</head>
                    <p>Item, precipimus, quod omnis utriusque sexus semel in anno confiteatur, dum tamen ad octauum annum peruenerit.</p>
                </div>
                <div>
                    <head>Capitulum 76</head>
                    <p>Item, statuimus, quod mulieres pregnantes propter periculum, ante partum per mensem confiteantur.</p>
                </div>
                <div>
                    <head>Capitulum 77</head>
                    <p>Item, precipimus, quod quilibet habilis ad confitendum, cuiuscumque condicionis sit, teneatur semel in mense ad minus diebus dominicis missam et alia diuina precepta audire, et reuerenter in Pascha Eucharistie sacramentum suscipere, nisi forte ob aliquam causam racionabilem ad tempus de proprii sacerdotis consilio se duxerit a percepcione huiusmodi abstinendum: alioquin et uiuens ab ingressu ecclesie arceatur, et moriens christiana careat sepultura: unde istud statutum semel in mense publicetur, ne quisquam causa ignorantie uelamen excusacionis assumat.</p>
                </div>
                <div>
                    <head>Capitulum 78</head>
                    <p>Item, precipitur sub pena uiginti solidorum, quam incurrat ipso facto, medium fabrice Trecorensi et medium nobis, quod in qualibet ecclesia campanam habente pulsentur de cetero matutine uespere et ignitegium.</p>
                </div>
                <div>
                    <head>Capitulum 79</head>
                    <p>Item, festa duplicia sunt hec: Natiuitas Domini, Circumcisio Domini, Epiphania, Pascha cum duobus diebus sequentibus, Ascensio, Pentecostes cum duobus diebus sequentibus, dominica de Trinitate, festum Eucharistie, festum S. Crucis, S. Marie, S. Michelis, S. Iohannis-Baptiste, omnium apostolorum, et euangelistarum, Stephani, Laurentii, Tudguali, Martini, Gregorii, Hieronimi, Ambrosii, Augustini, Marie Magdalene, S. Anne, Dedicacio cuiuslibet ecclesie, Omnium sanctorum, Assumcionis, et Natiuitatis B. Marie, octaua apostolorum Petri et Pauli.</p>
                </div>
                <div>
                    <head>Capitulum 80</head>
                    <p>Item, statuimus, ut diuinus cultus augeatur, deuocio fidelium augmentetur, diebus dominicis et festis duplicibus quod in ecclesia qualibet parochiali matutine et uespere dicantur cum nota, et post completorium dicatur Salue Regina, uel alia antiphona de Uirgine gloriosa.</p>
                </div>
                <div>
                    <head>Capitulum 81</head>
                    <p>Item, precipimus omnibus capellanis, quod festa B. Marie, omnium apostolorum, et alia festa que in suis ecclesiis consueuerunt celebrari, faciant ab omnibus celebrari: et si aliquem in aliquo predictorum festorum, uel die Sabbati post uesperas uiderint uel sciuerint relatu fide dignorum opera ruralia facere; si diuites sint, soluant quinque solidos ad luminare sue ecclesie; si pauper, quinque dies dominicos sequatur processionem in camisia et femoralibus, habens super collum instrumentum cum quo operabatur.</p>
                    <p>Si uero ille qui inuentus fuerit operans, predicta noluerit facere; tamdiu denuncietur excommunicatus, donec a nobis fecerit se absolui.</p>
                </div>
                <div>
                    <head>Capitulum 82</head>
                    <p>Item, precipimus, quod quando audientur magna tonitrua, pulsentur campane, et omnes fideles tenentur uenire ad ecclesiam, et orare Dominum, ut saluet parochiam a fulgure et tempestate.</p>
                </div>
                <div>
                    <head>Capitulum 83</head>
                    <p>Item, precipimus, quod nullus rector seu capellanus celebret, seu celebrari permittat benedicciones nupciales in capellis prophanis, seu in alio loco preterquam in ecclesia parochiali, sub pena suspensionis, quam incurret ipso facto contrarium faciens: quam si per tres dies sustinuerit; excommunicacionis uinculo sit nodatus.</p>
                </div>
                <div>
                    <head>Capitulum 84</head>
                    <p>Item, precipimus quod officium festorum duplicium fiat, et pulsacio campanarum, ut in iure cauetur.</p>
                </div>
                <div>
                    <head>Capitulum 85</head>
                    <p>Quicumque rector in sua parochia statutum quod est: Quicumque nuncios, aut executores ecclesiasticorum iudicum.</p>
                    <p>Item, statutum sequens quod est: Iudices seculares.</p>
                    <p>Item, statutum quod est de cimeteriis et ecclesiis, ne choree fiant.</p>
                    <p>Item, quod res uenales non uendantur in eisdem.</p>
                    <p>Item, statutum in illos qui folia scindunt librorum.</p>
                    <p>Item, statutum de leprosis.</p>
                    <p>Item, statutum, ut quicumque constitucionem.</p>
                    <p>Item, statutum contra libertatem ecclesiasticam.</p>
                    <p>Item, statutum, ut quicumque clericum in curia seculari traxerit, precipimus sub pena suspensionis, prout in sequenti statuto continetur, et precipitur, ut singulis diebus dominicis supradicta statuta specialiter et expresse publicentur.</p>
                    <p>Item, alia statuta sub pena simili ter in anno ad minus specialiter publicentur, et statutorum omnium et antiquorum, et nouorum copiam habeant sub pena predicta.</p>
                </div>
                <div>
                    <head>Capitulum 86</head>
                    <p>Frustra uigilant canonum et legum conditores, si canones et leges condite non seruantur; etsi canonum constitucionibus caueatur expresse, quod excommunicati ad aliqua sacramenta ecclesiastica, uidelicet ordinis, matrimonii, confessionis, et penitentie, et aliorum sacramentorum ecclesiasticorum non debeant admitti, preter quam in mortis articulo: et tunc si absoluti fuerint; [2] nam si absoluciones secundum formam iuris tunc petere contemnerent, constaret eos in mortali peccato decessisse, et tunc eis omnia deneganda sunt, [3] et nonnulli, proh dolor [4] quasi omnes laici iurisdiccionem secularem exercentes, uel eciam clerici et laici Deum pre oculis non habentes, suarum animarum salutis horribiliter negligentes, et canonicas sancciones aduertere in ludibrio habentes, uel forsan ad eas canonicas sancciones aduertere non curantes, perturbant iurisdiccionem ecclesiasticam; et de die in diem a perturbacione eiusdem non desistunt per se, uel per alios, directe uel indirecte, prout in constitucione canonica: quoniam ut intelleximus, etc. expresse cauetur, et nonnullis aliis sanccionibus ac synodalibus statutis et conciliis prouincialibus sint excommunicati, et ipso facto excommunicacionis sententie damnabiliter subiaceant omni die, a qua sentencia, siue a quibus sententiis, nisi tam iudici cuius cognicio fuerit impedita, uel iurisdiccio usurpata, quam parti que perturbata fuerit in persecucione sui iuris de iniuriis, damnis, et interesse per eumdem fuerit integre satisfactum, nullatenus absoluatur; nihilominus spretis dictis canonibus et statutis synodalibus et conciliis prouincialibus, et absolucionibus non obtentis, seu satisfaccione non facta ob perturbacionem iurisdiccionis ecclesiastice, se immiscent sacramentis ecclesiasticis, et petunt se admitti ad eadem; et diuinis officiis et aliis actibus prohibitis notorie excommunicati se exponunt, neruum ecclesiastice discipline uilipendentes in suarum animarum et aliorum damnacionem eternam, immo quod detestabilius est contra prohibiciones rectorum, personarum ecclesiasticarum et aliorum Christi fidelium non uerentur premissa facere et audire in contemtum Dei et damnum ecclesie, nec non et ob inieccionem manuum in clericos, et immunitatum et libertatum ecclesiasticarum fraccionibus, et aliis quampluribus sententiis excommunicacionis alligati se immiscent importune diuinis, et percipiunt ecclesiastica sacramenta, nulla absolucione obtenta, in animarum suarum damnacionem eternam, et anime nostre damnacionem, si premissa sub dissimulacione transiremus:</p>
                    <p>Et ideo premissa aduertentes his diebus fieri et committi detestabiliter; quare omnibus nostrarum ciuitatum et diocesis Trecorensis confessoribus, seu audientibus confessiones subditorum ciuitatis et diocesis Trecorensis predictorum mandamus, quatenus premissa omnia et singula publicent et intiment in missis, predicacionibus, et confessionibus, sub pena contenta in predictis conciliis prouincialibus, et statutis synodalibus, nec non et sub pena excommunicacionis, quam ex nunc ferimus statuto predicto cuilibet eorum sub penis predictis, quod quamdiu constiterit eis, uel alicui eorumdem aliquem de subditis nostris, uel aliunde uenientem in iurisdiccione nostra fore excommunicatum racione premissorum, uel alias, quod ipsos non admittant ad sacramenta ecclesiastica quecumque, siue premissa sciuerint per confessionem predictorum, siue per euidenciam facti, siue per aliam sufficientem probacionem, donec ueniant ad emendam condignam ecclesie, prout superius est expressum, et suas absoluciones iuxta formam ecclesie meruerint obtinere; cum potius sit timere potestatem eternam, quam temporalem.</p>
                </div>
                <div>
                    <head>Capitulum 87</head>
                    <p>Cum ecclesie, ecclesiasticeque persone, ac res earum non solum iure humano, immo et diuino, secularium personarum exaccionibus sint immunes, et predicte ecclesie, ecclesiastice persone, ac res earum non teneantur ad pedagia, guidagia, uel quascumque alias exacciones, quocumque nomine censeantur, pro rebus suis propriis, quas non causa negociandi deferunt, aut deferri faciunt, seu transmittunt; et a sanctis Patribus propter multorum insolenciam et abusum pene mulitplices sunt statute contra infringentes immunitates et libertates ecclesiarum, ecclesiasticarumque personarum predictarum; et exactores huiusmodi pedagiorum, guidagiorum, et aliarum exaccionem ab ecclesiasticis personis cuiuscumque condicionis, dignitatis, aut status existant; et inter cetera inhibitum extitit, quacumque consuetudine non obstante, ut ne collegium, uel uniuersitas, nec eciam singularis persona, cuiuscumque sint dignitatis, a prefatis personis, aut rebus predictis tallias, pedagia, guidagia, uel quascumque costumas quocumque nomine nominatas pro uinis, bladis, et aliis quibuscumque rebus eorum exigat uel extorqueat per se uel per alium, suo nomine, uel eciam alieno, aut eas ad huiusmodi persoluendum compellat.</p>
                    <p>Qui uero contra fecerit, si persone fuerint singulares, excommunicacionis; si autem collegium, uel uniuersitas ciuitatis, castri, seu loci alterius cuiuscumque; ipsa ciuitas, castrum, uel locus interdicti sentenciam ipso facto incurrant, nec ab excommunicacione huiusmodi absolucionem, uel interdicti relaxacionem obtineant, donec exacta plenarie restituerint, et de transgressione huiusmodi satisfaciant competenter: et ex iniuncto nobis precepto, et aliis prelatis ecclesiarum auctoritate apostolica premissa et singula premissorum habeamus publicare, et facere publicari in ecclesiis nostris per subditos nostros, ne deinceps et illi quorum curam gerimus predictas sentencias incurrant in suarum periculum animarum, et nostra negligencia exigente, quod absit, in extremo iudicio sanguis eorum de nostris manibus requiratur.</p>
                </div>
                <div>
                    <head>Capitulum 88</head>
                    <p>Precipimus in uirtute sancte obedientie, et mandamus omnibus abbatibus, prioribus, rectoribus, et capellanis nostre ciuitatis et diocesis, sub pena suspensionis et excommunicacionis, quas in uos et uestrum quemlibet in his scriptis ferimus, isto statuto loco monicionis uobis et uestrum cuilibet dato et exposito, quatenus premissa, singula premissorum, et sentencias contentas in eisdem clero et populo diebus dominicis et festiuis post euangelium publicetis in ecclesiis uestris, et faciatis publicari diligenter, et aliis diebus eciam quibus uos contigerit diuina celebrare officia, omni timore cuiuscumque potestatis humane postposito, cum potius sit ledere potestatem temporalem, quam eternam, ut circa libertates et immunitates ecclesie Trecorensis, et ecclesiarum sibi subditarum, ac personarum ecclesiasticarum, et laicorum eiusdem uiam hominum malitiis, prout est possibile, precludamus: presertim cum auaritie cecitas, et damnande ambicionis improbitas nonnullorum animos occupans in illa temeritate impellunt, ut que sibi a iure interdicta nouerint, sicut capciones et detenciones clericorum, et aliarum personarum ecclesie subiectarum, et bonorum suorum mobilium, tallias, costumas, et alias exacciones illicitas, et iure prohibitas, et exquisitis fraudibus his diebus usurpare non timeant, quos conuenit restringere caritate.</p>
                    <p>Eorum adeo iniquitas abundauit, ut quorum succensa uelut ignis impietas contra ecclesias et personas ecclesiasticas tanto ualidius inflammatur, quanto rariores, qui eos terreant, contra prauorum incursus inuenit obiectores.</p>
                </div>
                <div>
                    <head>Capitulum 89</head>
                    <p>Nos quibus cura ipsorum incumbit et sollicitudo, ibi fortes insurgere cogimur, ubi persecutorum immanitas periculosius exardescit; statuimus in synodo nostra ad nonnullorum grauiter conquerentium clamorem, nostra et synodi nostre auctoritate, quod si de cetero per iudicem secularem, cuiuscumque condicionis aut status existat, contigerit ecclesias et personas ecclesias notorie turpiter pertractari, capi, aut carceribus mancipari; ipsis iudicibus requisitis, uel eorum loca tenentibus semel de restituendo dictos clericos iudici competenti per rectores seu capellanos ecclesiarum dictorum carcerum, uel alias nomine nostro, uel officialium nostrorum, cum premissa ad eorum noticiam peruenerit, et predicti iudices seculares sic requisiti ipsos clericos non restituant indilate; locus predictus ipso facto ecclesiastico subiaceat interdicto, donec fuerint restituti cum omnibus bonis suis.</p>
                    <p>Si uero contigerit dictos iudices, uel eorum loca tenentes non posse reperiri in loco carceris ubi dicti clerici, uel persone ecclesiastice, et eorum bona detinentur per personas prenominatas, uel propter eorum maliciam uel proteruiam, et minas minime requiri aut reperiri ualeant, ut premittitur; hoc publicato in ecclesia Trecorensi, uel in ecclesiis locorum ubi personas predictas detineri contigerit, eodem modo loca predicta subiaceant interdicto ecclesiastico.</p>
                    <p>Si uero dictorum iudicum secularium crescente malicia, et indurato Pharaonis corde, contigerit dictas personas, uel bona sua de loco ad locum transferri, et carceribus mancipari; simili modo loca predicta subiaceant ecclesiastico interdicto, et nihilominus loca omnia quibus transferentur, donec restituantur plenarie, remanebunt ecclesiastico interdicto supposita.</p>
                </div>
                <div>
                    <head>Footnotes</head>
                    <p>[2] open round brackets here</p>
                    <p>[3] close round brackets here</p>
                    <p>[4] &quot;!&quot; here</p>
                </div>
            </div>
        </body>
    </text>
</root>
