<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Liege</title>
                <recordID>0121</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1288</origDate>
                <dateNotes/>
                <origPlace>Liège </origPlace>
                <diocese>Liège </diocese>
                <province>Cologne</province>
                <country>Belgium</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 121</p>
                <p>Year: 1288</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: None</p>
                <p>Place: Liège </p>
                <p>Diocese: Liège </p>
                <p>Province: Cologne</p>
                <p>CountryModern: Belgium</p>
                <p>Latitude: 50.633333</p>
                <p>Longitude: 5.566667</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: Jean de Flandre</p>
                <p>IssuingAuthorityAlt: None</p>
                <p>RegnalStart: 1282</p>
                <p>RegnalEnd: 1292</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Avril, ed., 1288 Statuts </p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: Hard Copy Scan</p>
                <p>OCR: Yes</p>
                <p>Transcription: Reviewed </p>
                <p>GeneralNotes: ['statutes of Jean de Flandre', 'Avril, Jean de Flandre, 44: title on usury in Liege 1288, however, almost completely ignores the formulations of the Cambrai version of the &quot;synodal nordiste&quot;, though the traces are visible in some statutes, and are strongly present (albeit rewritten) in a number of other statutes']</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Ioannes, Dei gracia Leodiensis episcopus, uniuersis abbatibus, abbatissis, prioribus, priorissis, prepositis, archidiaconis, decanis, conuentibus, capitulis, ecclesiarum rectoribus, clericis et aliis sue ciuitatis et diocesis Leodiensis salutem in Domino sempiternam.</p>
                    <p>Licet a predecessoribus nostris Leodiensibus episcopis, temporibus retroactis, ad gubernandum et conseruandum libertatem Ecclesiarum et ecclesiasticarum personarum, ius et regimene ciuitatis et diocesis, ad reprimendam maliciam peruersorum, multe prouisiones et constituciones synodales emanauerunt quia tamen postmodum crescente hominum malicia nunquam in eodem statu permanentium, et continue nouas malicias nouasque rebelliones adinuenientium, et contra Ecclesiam Dei et iusticiam malignantium, ipse ecclesie et ecclesiastice persone ciuitatis et diocesis nostre Leodiensis predictarum propter ipsorum maliciam peruersorum adhuc nimium perturbentur, nos auctoritate pontificali dictis malitiis obuiare, et ipsi libertati ecclesiastice et ecclesiasticarum personarum ciuitatis et diocesis nostre Leodiensis prouidere in quantum poterimus cupientes, in hac generali synodo, de consilio capituli nostri, constituciones synodales nostrorum predecessorum una cum nostris constitucionibus, quas in presenti synodo statuimus, et constitucionibus nostrorum predecessorum addimus, in una comilacione duximus redigendas et ipsas antecessorum nostrorum constituciones synodales, quas in ipsa compilacione nostra redigimus, resecatis aliis superfluis, approbamus et ratificamus, et una cum nostris constitucionibus precipimus inuiolabiliter obseruari.</p>
                </div>
                <div>
                    <head>Capitulum A</head>
                    <p>De synodo</p>
                </div>
                <div>
                    <head>Capitulum A1</head>
                    <p>Districte igitur, prout nostri antecessores statuerunt, precipimus et mandamus decanis et sacerdotibus, et aliis qui ipsi synodo interesse tenentur, ut ieiuni et cum magna deuocione intrent in synodum, audituri salubria mandata synodalia, et decani induti albis et stolis, presbyteri autem cum superpelliciis intrent, nec aliquis afferat in synodo causas uel negocia impertinencia ad synodum, et omnes persone que tenentur interesse synodo ueniant ad ipsam personaliter, nisi detineantur infirmitate graui uel ineuitabili necessitate, et si qui uenire non poterunt, mittant ad synodum cum litteris suis patentibus causam infirmatis uel necessitatis sue expresse continentibus, suo sigillo uel alio authentico sigillatis, per quas se obligent ad statuta synodalia obseruanda, capellanum uel clericum alium idoneum habentem per ipsas litteras potestatem dictum absentem excusandi, et canonicum impedimentum in animam ipsius domini sui, si necesse fuerit, iurandi et mandata synodi ad dominum suum absentem referendi.</p>
                </div>
                <div>
                    <head>Capitulum A2</head>
                    <p>Item, precipimus quod ipsi decani, presbyteri et alii qui dicte synodo interesse tenebuntur, eundo, redeundo et moram faciendo, in loco synodi honesta habeant hospicia et honestam societatem, et non recedant a synodo sine nostra licencia, et ipsi decani antequam recedant, habeant omnes constituciones presentis synodi scriptas, et eas legant et intelligant, et si super aliquibus hesitauerint uel dubitauerint, petant et requirent eas per nos uel officialem nostrum sibi exponi antequam recedant a synodo.</p>
                </div>
                <div>
                    <head>Capitulum B</head>
                    <p>De baptismo</p>
                </div>
                <div>
                    <head>Capitulum B1</head>
                    <p>Baptismus honorabiliter et caute celebretur cum aperta distinccione uerborum et forma uerborum, in quibus consistit salus baptizati.</p>
                </div>
                <div>
                    <head>Capitulum B2</head>
                    <p>Ille qui baptizat, quando immergit in aquam baptizandum, dicat hec uerba nihil addendo, subtrahendo uel mutando, puerum nominando:</p>
                    <p>Petre uel Iohannes, ego te baptizo in nomine Patris, et Filii, et Spiritus Sancti.</p>
                    <p>Et ut caueatur periculum baptizandi, non immergat caput pueri in aquam, sed sacerdos super uerticem pueri ter infundat aquam cum pelui uel alio mundo uase et honesto, tenens puerum nichilominus una manu discrete.</p>
                </div>
                <div>
                    <head>Capitulum B3</head>
                    <p>Item, iuxta fontes instituatur piscina apta, ubi lauentur manus eorum qui tenuerunt puerum.</p>
                    <p>Item super piscinam illam ponatur cooperculum.</p>
                </div>
                <div>
                    <head>Capitulum B4</head>
                    <p>Item, doceant presbyteri frequenter uiros et mulieres formam et uerba baptizandi in propria lingua, quibus ualeant in necessitate infantem baptizare, eciam parentes, si alius defuerit, et postmodum referatur puer ad sacerdotem, qui diligenter interroget quid baptizator fecerit, aut quid dixerit, et si inueniat omnia rite facta uel dicta, faciat puero ea que solent fieri post immersionem.</p>
                    <p>Si uero inuenerit uel dubitauerit puerum non esse rite baptizatum, baptizet puerum sub hac forma:</p>
                    <p>Petre, si tu es baptizatus, ego te non baptizo, sed si non es baptizatus, ego te baptizo in nomine Patris, et Filii, et Spiritus Sancti.</p>
                </div>
                <div>
                    <head>Capitulum B5</head>
                    <p>Item, doceant presbyteri quod si pater uel mater infantem suum in necessitate baptizauerint, non propter hoc dimittant, quin ut coniuges se habeant sicut ante.</p>
                </div>
                <div>
                    <head>Capitulum B6</head>
                    <p>Item, si caput infantis nascentis appareat extra, uel membrum aliud principale, et timeatur de morte infantis antequam perfecte nascatur, infundat qui affuerit aquam super caput nascentis dicens:</p>
                    <p>Infans, ego te baptizo in nomine Patris, et Filii, et Spiritus Sancti.</p>
                    <p>Si autem peruenerit vivus ad ortum legitimum de nouo baptizetur sub hiis urebis:</p>
                    <p>Si tu es baptizatus, non te baptizo;</p>
                    <p>sed si non fuisti baptizatus, ego te baptizo in nomine Patris, et Filii, et Spiritus Sancti.</p>
                </div>
                <div>
                    <head>Capitulum B7</head>
                    <p>Item, si mulier mortua fuerit in partu, non negentur ei aliqua iura christianitatis, sed in ecclesia deferatur, et in cimiterio tumuletur, nisi aliud obstiterit, quia penam non debemus ei conuertere in culpam.</p>
                    <p>Et si certum sit quod parturiens mortua fuerit, teneatur os eius apertum, et cum magna cautela uterus eius aperiatur, ut infans vivus, si possit, educatur et baptizetur.</p>
                    <p>Si autem mortuus reperiatur, ipse extra cimiterium tumuletur.</p>
                </div>
                <div>
                    <head>Capitulum B8</head>
                    <p>Ad leuandum puerum de sacro fonte, duo uel tres ad plus admittantur, et si puer sit masculus, una mulier et duo uiri intersint, si sit femina, unus uir et due mulieres, sed pater nullatenus admittatur.</p>
                </div>
                <div>
                    <head>Capitulum B9</head>
                    <p>Parentes et patrini filiolos doceant oracionem dominicam, scilicet Pater noster, et simbolum apostolorum, scilicet Credo in Deum, et salutacionem beate Marie, id est Aue Maria, et exhortentur eos sepe pie et iuste uiuere.</p>
                </div>
                <div>
                    <head>Capitulum B10</head>
                    <p>Item, fontes sub cooperculo competenti et sub sera custodiantur propter immundicias et sortilegia.</p>
                </div>
                <div>
                    <head>Capitulum B11</head>
                    <p>Item, renouetur aqua fontium singulis annis in Pascha et in Pentecostes, et sepius, si necesse fuerit, et tunc diligenter sepius inspiciatur si indigeat renouari, et si indigeat, tunc exclusis laicis et clausis hostiis renouetur, et ammoueatur uetus aqua, et fontes bene mundificentur, et noua aqua imponatur et benedicatur, et crismetur, sed antequam noua aqua apponatur, fontes diligenter mundificentur propter reuerenciam sacramenti.</p>
                </div>
                <div>
                    <head>Capitulum B12</head>
                    <p>Crisma, oleum sanctum et infirmorum in ampullis metallinis uel cristallinis sub claue et sera custodiantur, et ampulle certis titulis distinguantur et desuper diligenter obturentur.</p>
                    <p>Si autem oportuerit crismati uel oleo sancto aliud oleum apponi, caute et diligenter admisceatur oleum appositum cum crismate et oleo sancto, et hoc cum uirgula.</p>
                </div>
                <div>
                    <head>Capitulum B13</head>
                    <p>Excommunicamus illos et illas, qui uel que de sacramento altaris, uel de ipso altari, uel in altari, uel de crismate, aut de alio sacramento seu sacramentis aliis sortilegia faciunt seu fieri procurant.</p>
                </div>
                <div>
                    <head>Capitulum C</head>
                    <p>De confirmacione</p>
                </div>
                <div>
                    <head>Capitulum C1</head>
                    <p>Moneant presbyteri parentes baptizatorum nondum confirmatorum, ut eos adducant ad episcopum, qui solus potest confirmare.</p>
                </div>
                <div>
                    <head>Capitulum C2</head>
                    <p>Adducant septennes pueros uel mairoris etatis, quibus attondeantur capilli contra frontem dependentes, et frontes diligenter lauentur, et habeant fasciolas siue bendella de spissa tela, non de tenui peplo, que sint sine sutura et sine nodo intermedio, que habeant latitudinem trium digitorum et longitudinem duorum pedum dimidii, et sint munda et alba.</p>
                </div>
                <div>
                    <head>Capitulum C3</head>
                    <p>Offerantur autem pueri episcopo ab eis qui curam eorum habent, qui melius nouerint quod non sunt uel fuerunt confirmati.</p>
                    <p>Et moneantur parentes, quod confirmatos pueros tercia die adducant ad ecclesiam, ut presbyter lauet frontes eorum et comburat bendella, et aquam locionis cum cinere bendellorum faciat in sacram piscinam reponit.</p>
                    <p>Adulti autem si sint uel doli capaces, uel duodecim annorum et amplius, prius confiteantur suis presbyteris, quam confirmentur.</p>
                </div>
                <div>
                    <head>Capitulum C4</head>
                    <p>Diligenter autem doceantur a presbyteris omnes confirmandi, quod se, ut dictum est, preparent ante diem confirmacionis, et quod nullus audeat se ingerere ad confirmandum, qui alias fuerit confirmatust.</p>
                    <p>Parentes autem iam confirmatorum paruulorum sepe reducant eos ad memoriam quando, et a quo et ubi fuerunt confirmatir.</p>
                </div>
                <div>
                    <head>Capitulum C5</head>
                    <p>Doceant autem sacerdotes quod episcopus in confirmacione confirmandorum nomina poterit mutaret.</p>
                </div>
                <div>
                    <head>Capitulum C6</head>
                    <p>Nullus eciam ad primam tonsuram uel ad ordines audeat accedere, qui non prius fuerit confirmatus.</p>
                </div>
                <div>
                    <head>Capitulum C7</head>
                    <p>Moneantur confirmandi, ut ita tempestiue ueniant ad confirmacionem, ut prime oracioni intersint, et expectent usque ad ultimam que fuerit supra confirmatos facienda.</p>
                </div>
                <div>
                    <head>Capitulum C8</head>
                    <p>Item, precipimus sacerdotibus quod in suis ecclesiis publice et pluries denuncient suis parrachianis, quod in confirmacione sicut in baptismo contrahitur compaternitas, que non solum impedit matrimonium contrahendum, sed dirimit iam contractum.</p>
                </div>
                <div>
                    <head>Capitulum D</head>
                    <p>De confessione et penitencia</p>
                </div>
                <div>
                    <head>Capitulum D1</head>
                    <p>Item, sacerdotes moneant subditos suos et eciam eis in penitenciam iniungant, ut sepe ueniant ad confessionem, et priusquam ueniant diligenter scrutentur corda sua et peccata sua apud se rememorent sollicite cum dolore, et simplici uultu ueniant ad confessionem quasi ad Dei iudicium.</p>
                </div>
                <div>
                    <head>Capitulum D2</head>
                    <p>Sacerdotes autem, ut Dei ministri, circa confessionem audiendam et penitenciam iniungendam maximam habeant diligenciam.</p>
                </div>
                <div>
                    <head>Capitulum D3</head>
                    <p>Ad audiendas confessiones communem et apertum locum in ecclesia sibi eligant sacerdotes, ut communiter ab omnibus uideri possint, et in locis obscuris et abditis non audiant confessiones, nec extra ecclesiam, nisi in magna necessitate uel infirmitate.</p>
                </div>
                <div>
                    <head>Capitulum D4</head>
                    <p>Item, precipimus quod sacerdotes non sedeant ad confessionem ante solis ortum, neque post solis occasum, nisi ex magna necessitate.</p>
                </div>
                <div>
                    <head>Capitulum D5</head>
                    <p>Item, precipimus districte quod sedendo ad confessionem, habeant sacerdotes uultum humilem et oculos ad terram, nec faciem respiciant confitentis, maxime mulierum.</p>
                </div>
                <div>
                    <head>Capitulum D6</head>
                    <p>Item,  presbyteri in superpellicio uel cappa rotunda confessiones audiant, et cum stola superposita ad confessionem sedeant.</p>
                </div>
                <div>
                    <head>Capitulum D7</head>
                    <p>Sacerdotes eciam moneant subditos suos, ut humili habitu et gestu, oculis in terram defixis, confiteantur, et mulieres, cooperto et collo, submissa uoce, confiteantur.</p>
                </div>
                <div>
                    <head>Capitulum D8</head>
                    <p>Sacerdotes mulierem que sola sit in ecclesia non audiant confitentem, sed in conspectu honeste societatis.</p>
                </div>
                <div>
                    <head>Capitulum D9</head>
                    <p>Et precipimus sub pena excommunicacionis presbyteris ne audiant confessionem mulierum cum quibus peccauerunt de peccatis que perpetrauerunt cum eis, sed eas remittant alteri presbytero super dictis peccatis confitendas et absoluendas.</p>
                    <p>Nec eciam presbyteri socios et fautores peccati sui uel mediatores audiant, sed mittant eos uel eas ad honestos confessores, nisi necessitas superu hoc et in casu precedenti exegerit.</p>
                </div>
                <div>
                    <head>Capitulum D10</head>
                    <p>Item, precipimus statuendo quod sacerdotes mansuete audiant confessiones, et de consuetis peccatis interrogent sigillatim;</p>
                    <p>de inusitatis autem non nominatim, sed per talia uerba inquirant, ex quibus confitens, si reus est peccati, possit intelligere quid dicatur, ut intelligens confiteatur;</p>
                    <p>si autem reus non fuerit, de illo non temptetur.</p>
                </div>
                <div>
                    <head>Capitulum D11</head>
                    <p>Item, sacerdotes moneant confitentes, ut integre et distincte confiteantur omnia peccata mortalia, et circumstancias que aggrauant peccatum, ut sacer ordo, sacer locus, in peccato luxurie, et circumstancias que aggrauant peccatum que notantur hoc uersu:</p>
                    <p>Quis, quid, ubi, per quos, quociens, cur quomodo, quando.</p>
                    <p>Uenialia autem summatim sufficit confiteri.</p>
                </div>
                <div>
                    <head>Capitulum D12</head>
                    <p>Item, sacerdotes reseruent episcopo maiora peccata, ut puta homicidia, sortilegia, incendia, peccata contra naturam, concubitum personarum conuentualium in sacris ordinibus constitutarum, incestus, uidelicet cum consanguinea uel affini, uel cum ea que uotum castitatis emisit, iniecciones manuum in parentes, oppressiones paruulorum, negligenciam parentum in igni uel aqua natos amittentium, ueneficia, periuria sollempnia, fidei fracciones, uotorum transgressiones, simoniam, adulteria manifesta, hereses, apostasias, maleficia eorum que maleficiunt coniuges ne possint coire, uel que procurant sterilitatem mulierum, uel abortum, falsarios qui litteras, sigillum uel monetam falsant.</p>
                    <p>In hiis autem mittant presbyteri ad episcopum absoluendos, nec eos absoluant, nisi de nostra speciali licencia, uel nisi in articulo mortis.</p>
                </div>
                <div>
                    <head>Capitulum D13</head>
                    <p>Licenciam concessam a nobis seu auctoritate nostra quibuscumque siue religiosis seu aliis absoluendi a dictis peccatis reuocamus.</p>
                    <p>Intendimus enim de nouo de predictis salubriter disponere, et religiosis et aliis personis idoneis super hoc committere uices nostras, declarantes quod illi quibus hoc duxerimus committendum, potestatem non habeant aliis personis illud committendi.</p>
                </div>
                <div>
                    <head>Capitulum D14</head>
                    <p>In dubiis autem confessor consulat episcopum uel eius uices gerentem, uel alios sapientes, quorum consilio penitentem absoluat uel transmittat ad alium.</p>
                </div>
                <div>
                    <head>Capitulum D15</head>
                    <p>Audita confessione, semper confessor interroget confitentem, si uelit se abstinere ab omni peccato mortali;</p>
                    <p>quod si confessus non dixerit, eum presbyter non absoluat, nec ei iniungat penitenciam, ne inde confidat, sed eum moneat et sollicite hortetur, ut interim faciat quicquid boni poterit, ut Deus cor eius illustret ad penitenciam, et consulat ei modum uiuendi, per quem facilius abstinere poterit peccato.</p>
                </div>
                <div>
                    <head>Capitulum D16</head>
                    <p>Iniungant sacerdotes penitencias secundum quantitatem delicti siue peccati et possibilitatem confitentis, scilicet pro peccatis carnalibus magnas iniungant penitencias corporales, sicut ieiunium, disciplinam et huiusmodi, pro spiritualibus spirituales, ut oraciones et meditaciones suis peccatis contrarias.</p>
                </div>
                <div>
                    <head>Capitulum D17</head>
                    <p>Precipimus eciam statuendo quod quando aliquis recognouerit uel confessus fuerit sacerdotibus quod peccauerit in assumpcione rei aliene, uel dampno alii illato per furtum, rapinam, usuram, fraudem, iniustam uexacionem, falsam testificacionem, et alios modos, primo iniungant sacerdotes restitucionem fieri eis quos predictis modis dampnificauerunt;</p>
                    <p>si decesserint, eorum heredibus;</p>
                    <p>quod si non inueniantur heredes, fabrice ecclesie nostre sancti Lamberti Leodiensis restituenda applicent, et concedimus quod restitucio talium fieri possit dicte fabrice ecclesie nostre.</p>
                    <p>Qui uero facultatem restituendi non habent, promittant restituros se predicis modis cum facultatem habuerint, aliter non absoluantur.</p>
                </div>
                <div>
                    <head>Capitulum D18</head>
                    <p>Item, temr, declaramus quod nomine restitucionis restituentes ecclesias, capellanias uel cenobia instituere non possunt, uel alias elemosinas, uel legata, uel testamenta facere auctoritate propria, sed restituenda dicte fabrice applicentur,uel alias de nostra licencia ordinentur, sed prius unde possit fieri restitucio, assignent restituentes.</p>
                </div>
                <div>
                    <head>Capitulum D19</head>
                    <p>Et quia nonnulli religiosi et alii falso asserunt, quod priuilegium habent a sede apostolica, quod restituciones talium bonorum ipsis fieri possunt, precipimus omnibus rectoribus ecclesiarum, quod nisi ipsi religiosi uel alii ostendant talia priuilegia ipsis rectoribus, ipsi rectores non permettant ipsis fieri tales restituciones, et eas fieri inhibeant sub pena excommunicacionis, et denuntient suis subditis, quod non liberantur, si talibus religiosis uel aliis non habentibus super hoc priuilegium iniusta restituant, et nos excommunicamus et excommunicatos denunciamus omnes illos qui dixerint se habere priuilegium quod restituciones tales ipsis fieri possint, cum non habeant priuilegium, et nichilominus recipiunt restituciones tales.</p>
                </div>
                <div>
                    <head>Capitulum D20</head>
                    <p>Item, in confessione caueant sacerdotes, ut si confitentes nomina eorum indicauerint cum quibus peccauerunt, secretum teneant sicut confitentis peccatum.</p>
                </div>
                <div>
                    <head>Capitulum D21</head>
                    <p>Item, nullus sacerdos ira, uel odio, uel eciam metu mortis audeat in aliquo confessionem confitentis sibi signo uel uerbo generaliter uel specialiter aliquatenus reuelare.</p>
                    <p>Omnes enim sacerdotes contrarium facientes excommunicamus et excommunicatos denunciamus.</p>
                </div>
                <div>
                    <head>Capitulum D22</head>
                    <p>Sacerdotes, missas quas penitentibus iniunxerunt uel iniunxerint, non celebrent, neque tricenarium, neque annale, neque collusionem cum alio sacerdote faciant de missis celeurandis, ut sibi mutuo pro missis celebrandis parochianos suos transmittant.</p>
                </div>
                <div>
                    <head>Capitulum D23</head>
                    <p>Item, presbyteri suos parrochianos frequenter moneant, ut a festo Purificacionis beate Marie omnes ab quatuordecim annis et supra ueniant ad confessionem ante dominicam in Ramis palmarum;</p>
                    <p>et qui in hoc negligentes fuerint per octauam Pasche a carnibus abstinebunt, et ieiunabunt sicut in Quadragesima, nisi necessitate fuerint excusati, nec propter hoc ipsis confessio uel communio denegetur.</p>
                </div>
                <div>
                    <head>Capitulum D24</head>
                    <p>Item, statuimus quod presbyteri inhibeant parrochianis suis, ne quis rem furtiuam uel furti suspectam emat:</p>
                    <p>quod si emerit sciat se ad restituendum teneri.</p>
                </div>
                <div>
                    <head>Capitulum D25</head>
                    <p>Item, inhibemus statuendo sacerdotibus et omnibus confessoribus, ne a confitentibus nomina illorum cum quibus peccauerunt inquirant, uel circumstancias per quas possint nomina illorum cum quibus peccaberunt inquirant, uel circumstancias per quas possint nomina illorum designari;</p>
                    <p>quod si fecerint, ab officio audiendi confessiones nouerint se ipso facto suspensos;</p>
                    <p>et sacerdotes primo inhibeant confitentibus, ne nomina illorum cum quibus peccauerint exprimant, nisi forte confiteantur deliquisse cum patre spirituali aut carnali, aut in aliquo casu sine quo non potest plene confiteri, et tunc confitens non dicat proprium nomen illius cum quo peccauit, sed in genere dicat:</p>
                    <p>Peccaui cum sacerdote, clerico, monacho uel monacha et similibus.</p>
                </div>
                <div>
                    <head>Capitulum D26</head>
                    <p>Item, sacerdotes attendant quod si parrochiani eorum non ueniant saltem semel in anno ad confessionem, nomina eorum referre depent ad episcopum uel eius officialem in scriptis ut puniantur.</p>
                </div>
                <div>
                    <head>Capitulum D27</head>
                    <p>Item, doceant presbyteri subditos suos, quod ipsi tenentur ex precepto obseruare ieiunia ab ecclesia instituta, eciamsi non mortaliter peccauerint, ut ieiunia Quadragesime, quatuor temporum, processionum, et in festo Sancti Marci et Rogacionum sequentium et similia.</p>
                </div>
                <div>
                    <head>Capitulum D28</head>
                    <p>Item,  doceant sacerdotes, quod ipsi subditii sui tenentur ieiunare uigilias natiuitatis Domini, Penthecosten, natiuitatis beati Iohannis Baptiste, beati Laurentii, Assumpcionis beate Marie), Omnium sanctorum et apostolorum, de quibus inferius apparebit et si aliqua uigilia die dominica euenerit, ieiunetur in sabbato precedenti.</p>
                </div>
                <div>
                    <head>Capitulum D29</head>
                    <p>Item, si alicui imponenda est sollempnis penitencia pro crimine publico uel uulgarissimo quod totam uillam communiter commouerit, remittendus est ad episcopum, ut in die Cinerum eiiciatur ab ecclesia et in die Cene recipiatur.</p>
                </div>
                <div>
                    <head>Capitulum D30</head>
                    <p>Item, precipimus quod sacerdotes de mortalibus confiteantur suis decanis conciliorum, et decani confessiones suorum sacerdotum audiant saltem semel in anno, et decanus nomina sacerdotum sibi non confitentium saltem semel in anno referat nobis uel officiali nostro, ut puniantur.</p>
                </div>
                <div>
                    <head>Capitulum D31</head>
                    <p>Et precipimus eciam omnibus sacerdotibus quod in principio misse celebrande et diuini officii celebrandi ab eisdem, moneant generaliter omnes excommunicatos quod exeant ecclesiam nec intersint misse, et moneant omnes fideles existentes in ecclesia, ut si aliquem excommunicatus uiolenter persistere uoluerit in ecclesia tempore quo diuinum officium celebratur, tunc presbyter significet hoc iusticie seculari loci, et petat ut dictum excommunicatum extrahat ab ecclesia, et eundem ad hoc compellat, quod diuinum officium permittat excommunicatus celebrare.</p>
                    <p>Et si iusticia secularis monita a sacerdote hoc facere noluerit cum possit, et dictum excommunicatum in ecclesia sistere permiserit, ex tunc statuimus dictam iusticiam et quemlibet dictam iusticiam exercentem excommunicacionis sentenciam ipso facto incurrere, et precipimus sacerdotibus quod predictam excommunicacionem publice denuncient in ecclesia sua sic esse latam, et referant nomina dictam iusticiam exercentium propter hoc excommunicatorum nobis aut nostro officiali et decano suo.</p>
                    <p>Et precipimus decanis quod per totum decanatum suum dictam iusticiam que excommunicacionem predictam incurrerit, denuntient et denunciari faciant singulis diebus dominicis et festiuis, candelis accensis, campanis pulsatis sic essei excommunicatam.</p>
                </div>
                <div>
                    <head>Capitulum D32</head>
                    <p>Item, precipimus ut cum laici tenentes decimas quas non tenent ab ecclesiis uel ecclesiasticis personis, ad confessionem ueniunt, siue sint sani siue sint infirmi, sacerdotes eos nullatenus absooluant a peccatis, nisi promiserint quod, quam cito poterint, decimas illas de nostro consilio resignabunt ecclesiis uel ecclesiasticis personis assignandas, et si hoc promittere noluerint, consolant eis quod corpus Domini non recipiant in tali statu, intimantes eisdem, quod si illud receperint, magis peccabunt.</p>
                </div>
                <div>
                    <head>Capitulum D33</head>
                    <p>Item, precipimus statuendo, quod nullus sacerdos audeat celebrare missam, nisi prius dixerit matutinas, primam canonicam, et ieiuno stomacho et post dormicionem.</p>
                    <p>Sacerdotes autem cum accedunt ad missam celebrandam, deuote se haueant, et ante altare decant deuote Confiteor suum, et postquam sacerdos missam celebrare inchoauerit, se haueat humiliter et deuote, nec confabuletur cum aliis extraneis personis antequam sit missa finita;</p>
                    <p>et cum offertur, non inspiciat personas offerentes uel accedentes, et maxime mulieres, sed uultum suum habeat fixum uersus terram.</p>
                </div>
                <div>
                    <head>Capitulum E</head>
                    <p>De sacramento altaris</p>
                </div>
                <div>
                    <head>Capitulum E1</head>
                    <p>Sacerdotes in uestibus albis, mundis, sacerdotalibus et benedictis accedant ad missam celebrandam.</p>
                    <p>Manipulus habeat in longitudine sub brachio, stola ad duos pedes minus usque ad paramentum albe dependeat uel prope extremitatem albe.</p>
                    <p>Alba et casula integra et non dissuta obseruentur.</p>
                    <p>Amictus sepe mundetur.</p>
                    <p>Cingulum mundum et integrum et longum et benedictum heabtur.</p>
                    <p>Presbyteri sub alba induti sint superpellicio uel tunica linea, que uulgariter sarrot uel rochet appellatur.</p>
                </div>
                <div>
                    <head>Capitulum E2</head>
                    <p>Precipimus, ut singulis quatuor mensibus abluantur ornamenta ecclesiastica que ablui debent.</p>
                </div>
                <div>
                    <head>Capitulum E3</head>
                    <p>Non cantent sacerdotes sine calciamentis uel caligis cum calcuis attingentibus super genua.</p>
                </div>
                <div>
                    <head>Capitulum E4</head>
                    <p>Nouerint sacerdotes, quod si cum consciencia peccati mortalis ad celebrandum missam accesserint et celebrauerint, ad minus ter peccabunt mortaliter.</p>
                    <p>Primo quia presumunt indigni accedere;</p>
                    <p>secundo, quia indigni congiciunt et contingunt eucharistiam et tenent sacra uasa;</p>
                    <p>tercio, quia indigni manducant corpus Christi et sanguinem bibunt.</p>
                </div>
                <div>
                    <head>Capitulum E5</head>
                    <p>Altare ad celebrandum ad minus paretur duabus pallis benedictis.</p>
                    <p>Duo corporalia ad necessitatem unius altaris ad minus habeantur, que sint mundissima et benedicta et apte plicature.</p>
                </div>
                <div>
                    <head>Capitulum E6</head>
                    <p>Pannus quo calix extergitur cum ueneracione custodiatur et in calice eciam super altare sicut reliquie, ceteri panni quibus calix et patena inuoluuntur mundi custodiantur.</p>
                </div>
                <div>
                    <head>Capitulum E7</head>
                    <p>Missale semper inuolutum camisia linea et munda altari imponatur, et habeat sudariolum, uel manutergiolum dependens, quo presbyteri nares, os et faciem detergant.</p>
                </div>
                <div>
                    <head>Capitulum E8</head>
                    <p>Loca circa altare ab aranearum telis et pulueribus eta ceteris immundiciis sepius emundentur.</p>
                </div>
                <div>
                    <head>Capitulum E9</head>
                    <p>Sacerdotes abluti ante canonem pollice uel indice nichil tangant in canone preter corpus Domini et corporale ante eleuacionem corporis Christi.</p>
                </div>
                <div>
                    <head>Capitulum E10</head>
                    <p>Cortine a lateribus altaris utrimque appendantur, nec ab aliquo tempore sacrificii retrotrahantur.</p>
                    <p>Cortina conueniens sursum super altare extendatur, que protegat et defendat altare ab incommodis immundiciarum descendentium.</p>
                </div>
                <div>
                    <head>Capitulum E11</head>
                    <p>Calix et patena in quibus conficitur coipus Christi sint argentea uel aurea et integra, et calix sit cum firmo pede et non titubans.</p>
                </div>
                <div>
                    <head>Capitulum E12</head>
                    <p>Nullus sacerdos sine clerico celebrare présumât, qui clericus habeat desuper tunicam lineam uel superpellitium uel cappam rotundam, et calciatus incedat.</p>
                </div>
                <div>
                    <head>Capitulum E13</head>
                    <p>Clericus autem et sacerdos non faciant aperturas sub asellis in tunica linea uel superpellicio, quibus eiiciant brachia sua sine manicis tunice linee uel superpellitii in ministerio altaris.</p>
                </div>
                <div>
                    <head>Capitulum E14</head>
                    <p>Ampulle aque et uini integre et munde interius et exterius obseruentur, et signo notabili distinquatur uas uini a uase aque.</p>
                </div>
                <div>
                    <head>Capitulum E15</head>
                    <p>Uinum ampulle de tercio die in tercium diem ad minus renouetur.</p>
                    <p>Uinum rubicundum, si commodo possit haberi, ministretur ad celebrandum.</p>
                </div>
                <div>
                    <head>Capitulum E16</head>
                    <p>Piscina in qua lauat sacerdos manus suas post sacrem consecracionem munda tenatur, cooperiatur et extersorium post illam locionem mundum teneatur, et reuerenter alba tela uel cortina linea uel serica tegatur, et cum corporali, cum necesse fuerit, abluatur ab aliquo sacerdote uel persona religiosa, et eciam aqua ablucionis in piscinam sacram mittatur.</p>
                </div>
                <div>
                    <head>Capitulum E17</head>
                    <p>Idem fiat de extersorio calicis, uel ipsum quando uetus uel minus honestum fuerit super piscinam sacram comuratur, et cinis in sacram piscinam recondatur.</p>
                </div>
                <div>
                    <head>Capitulum E18</head>
                    <p>Item, habeant sacerdotes proprium manutergium quo manus detergant ante celebracionem uel ante contactum sacrorum, ut eucharistie, erismatis et olei sancti.</p>
                </div>
                <div>
                    <head>Capitulum E19</head>
                    <p>Clericus autem non extergat manus suas ad predicta manutergia uel extersoria sed habeat aliud proprium.</p>
                </div>
                <div>
                    <head>Capitulum E20</head>
                    <p>Sacerdos diligens sit in eleccione hostie consecrande, ut sit integra, solida, non nimis uetusta, et in apposicione uini et aque, ut discernat odore quid sit utrumque, uel ab aliquo faciat gustu discerni; de aqua ponantur due gutte uel tres.</p>
                </div>
                <div>
                    <head>Capitulum E21</head>
                    <p>Sacerdos autem distincte et attente dicat et legat in canone que dicenda sunt.</p>
                </div>
                <div>
                    <head>Capitulum E22</head>
                    <p>Sacerdos non eleuet hostiam ad ostendendum populo, nisi postquam dixerit hec uerba:</p>
                    <p>Hoc est enim corpus meum, et tunc pulsetur campana magna tribus ictibus ex una parte, ut fideles qui audiuerint, ubicumque fuerint, adorent.</p>
                </div>
                <div>
                    <head>Capitulum E23</head>
                    <p>Si sacerdos cum uenerit ad consecracionem sanguinis uel ad percepcionem, nichil in calice inuenerit, innuat ut afferatur ei uinum et aqua, quibus appositis, dicat uerba canonis ab illo loco:</p>
                    <p>Simili modo postquam cenatum est, et cetera, usque ad finem, et faciat signacula que ex tunc solent fieri supra sanguinem.</p>
                    <p>Illa autem que facta sunt supra eucharistiam non reiteret.</p>
                    <p>Quod si aquam puram inuenerit et gustauerit, sacramentum sanguinis non reiteret, sed transeat cum consueto modo.</p>
                    <p>Ille autem per cuius negligenciam hoc inuenerit, tribus diebus ieiunet in pane et aqua.</p>
                </div>
                <div>
                    <head>Capitulum E24</head>
                    <p>Si quid uero de sanguine ceciderit supra corporale, uel supra pallam altaris, illa pars abscindatur, et pro reliquiis habeatur, et hoc recondatur uel comburatur, et cinis in sacram piscinam reponatur, uel pars corporalis uel palle intincta sanguine ter diligenter abluatur, et aqua ablucionis a presbytero ieiuno uel alia persona religiosa et ieiuna sumatur, et tunc poterit dictis pannis uti, sicut prius post ablucionem predictam.</p>
                </div>
                <div>
                    <head>Capitulum E25</head>
                    <p>Si sanguis supra aliud uestimentum ceciderit, illa pars abscindatur et comburatur, et cinis in sacram piscinam recondatur.</p>
                    <p>Si supra lignum uel lapidem uel terram solidam sanguis ceciderit, illa pars, si commode fieri postest, a sacerdote abluatur et postmodum radatur, et rasura cum ablucione uini et aque a sacerdote sumatur, uel combusta in sacram piscinam ponatur.</p>
                </div>
                <div>
                    <head>Capitulum E26</head>
                    <p>Item, si in sanguine musca uel aranea, uel aliquid abhominabile ceciderit, quod vix sine uomitu uel periculo corporis possit sumi, caute abstrahatur supra patenam uel alium calicem, et abluatur uino, et post sanguinis sumpcionem solitam illa locio honeste a presbyteris sumatur, uel saltem in piscinam mittatur, et bestia supra piscinam comburatur.</p>
                </div>
                <div>
                    <head>Capitulum E27</head>
                    <p>Si corpus Domini supra pallam ceciderit, bis lauetur uino et qua et a presbytero sumatur.</p>
                    <p>Si supra aliquod uestimentum ceciderit, pars illa abscindatur et comburatur, et cinis in piscinam mittatur.</p>
                </div>
                <div>
                    <head>Capitulum E28</head>
                    <p>Calix ad communicandum infirmos mundus et integer habeatur, et coopertus custodiatur, et, si facultas suppetat, fiat argenteus.</p>
                </div>
                <div>
                    <head>Capitulum E29</head>
                    <p>Pixis in qua corpus Domini reseruatur, uel ad infirmos defertur, fiat eburnea, uel argentea, uel ad minus cuprea bene elimata, et semper pannus lineus albus et mundus, uel sericus infra pixidem ponatur, supra corpus Domini in pixide collocetur.</p>
                </div>
                <div>
                    <head>Capitulum E30</head>
                    <p>Cum infirmus communicari uoluerit, prius uisitet eum presbyter sine corpore Domini, si commode fieri potest, et diligenter audiat confessionem eius, et post redeat ad ecclesiam, et cum iturus erit ad communicandum infirmum, prius aliquando spacio pulsetur campana aliquo certo signo ad hoc distincto, ut fideles ad ecclesiam ueniant, qui sacerdotem qui defert Dominum suum reuerenter et ordinate subsequatur, et oraciones quas sciunt dicant deuote pro infirmo eundo et redeundo.</p>
                    <p>Sacerdos eat dicendo septem psalmos, et si via fuerit longior, addat quindecim psalmos, letaniam et ceteras oraciones.</p>
                </div>
                <div>
                    <head>Capitulum E31</head>
                    <p>Incedat autem sacerdos ad communicandum infirmum cum campanula et lucerna precedente.</p>
                    <p>Expectent autem omnes fideles donec infirmus communicetur, et redeant usque ad ecclesiam post sacerdotem deferentem semper corpus Domini, et ne populus in redeundo in uanum adoret, quilibet fidelis, si deuote fecerit, habeat quinque dies indulgentie pro eundo et quinque pro redeundo;</p>
                    <p>si qui autem maligni hanc processionem turbauerint, si moniti se non correxerint, per censuram ecclesiasticam compescantur.</p>
                </div>
                <div>
                    <head>Capitulum E32</head>
                    <p>Deferatur autem corpus Domini uenerabiliter et sublimiter, posito decenti cooperculo supra calicem, quod sit cum cruce supposita et panno fimbriis sericis adornato.</p>
                </div>
                <div>
                    <head>Capitulum E33</head>
                    <p>Si infirmus frequentem uomitum leui occasions paciatur, non conferat et presbyter corpus Domini, sed credat infirmus et spiritualiter accipiat.</p>
                </div>
                <div>
                    <head>Capitulum E34</head>
                    <p>Antequam sacerdos communicet infirmum, sacerdos dicat ei, si credat quod sub illa forma panis sit corpus Christi natum de Uirgine, passum in cruce, suscitatum tercia die.</p>
                    <p>Quod si confessus fuerit uerbo uel signo, communicet eum, si alia causa non obstiterit alioquin non communicet eum.</p>
                </div>
                <div>
                    <head>Capitulum E35</head>
                    <p>Si autem communicatus euomerit, partes corposis caute et diligenter colligantur, et que reperiri possunt, cum uino a sacerdote uel aliquo difeli sumantur;</p>
                    <p>residuum uomitus comburatur, et ponatur in terram iuxta altare, uel alibi in sacro loco ubi commode poterit.</p>
                </div>
                <div>
                    <head>Capitulum E36</head>
                    <p>Cum autem corpus Domini defertur, fideles coram quibus defertur, si commode fieri possit, genua flectant, pectus tondant, et, inclinato capite, iunctis manibus, adorent.</p>
                    <p>Equitantes autem non dedignetur descendere de equis, ut adorent eum qui pro ipsis descendit de celis in terram.</p>
                </div>
                <div>
                    <head>Capitulum E37</head>
                    <p>Si per casum mortis uel egritudinis, uel passionis alicuius inopinatum contingat, quod sacerdos nequeat ceptum explere ministerium, licitum sit alteri sacerdoti exequi et perficere consecracionem cepti officii, ita quod ibidem incipiat ubi alter destitit, nisi incepta collecta necdum perlecta, uel inceptis uerbis sacramenti eucharistie necdum perlectis, predictus casus contingat;</p>
                    <p>tunc enim a capite illam collectam uel sacramenti uerba reincipiet, ut sic saluti fragilitatis consulatur humane, et sacris misteriis inexpleta et ne interrupta maneant, prouideatur sollicite.</p>
                </div>
                <div>
                    <head>Capitulum E38</head>
                    <p>Si autem dubitetur an hostia a primo sacerdote sit consecrata, substitutus sacerdos nouam oblatam offerat, et solito more conficiat, et post missam primam hostiam accipiat.</p>
                    <p>Idem dicimus de calice, id est de eo quod in calice reperitur.</p>
                </div>
                <div>
                    <head>Capitulum E39</head>
                    <p>Eucharistie pro infirmis reseruate singulis dominicis diebus renouentur.</p>
                </div>
                <div>
                    <head>Capitulum E40</head>
                    <p>Corpus Domini in honesto loco sub altari uel in armariolo sub claue sollicite custodiatur;</p>
                    <p>similiter crisma et oleum, sed in alio loco.</p>
                </div>
                <div>
                    <head>Capitulum E41</head>
                    <p>Doceant sacerdotes subditos suos, ut cum uenerint ad communitcandum die Paschali uel alia die, ieiuni, deuoti et confessi accedant, et nullus extraneus se immisceat, nisi uiator uel peregrinus, et hoc de licencia sacerdotis.</p>
                </div>
                <div>
                    <head>Capitulum E42</head>
                    <p>Item, hostie non consecrate que dicuntur panis benedictus nulli dentur, nec eciam pueris.</p>
                    <p>Pueri autem non commicentur antequam discrecionem fidei dinoscantur habere ut circiter decennium.</p>
                </div>
                <div>
                    <head>Capitulum E43</head>
                    <p>Item, precipimus ut in die Pasche et ceteris sollempnitatibus quibus fideles communicantur, tot hostie consecrentur, ut non oporteat frangi formas quando fideles communicantur.</p>
                </div>
                <div>
                    <head>Capitulum E44</head>
                    <p>Precipimus ut nullus sacerdos bis in die celebret missam, nisi in magna necessitate et urgenti;</p>
                    <p>item in prima missa post percepcionem sanguinis non utatur ablucione uini et aque, sed reseruet illam in tuto et honesto loco, et eam accipiat post secundam missam, uel det honeste persone ieiune, quam nouerit ad hoc esse paratam.</p>
                </div>
                <div>
                    <head>Capitulum E45</head>
                    <p>Presbyteri non deseruiant in duabus ecclesiis, nisi una dependeat ab altera.</p>
                </div>
                <div>
                    <head>Capitulum E46</head>
                    <p>Nullus fidelis arcendus est a communione, nisi excommunicatus uel interdictus, uel ab aliquo notorio crimine notatus, uidelicet publice meretrices, mimi, histriones, usurarii notorii.</p>
                </div>
                <div>
                    <head>Capitulum E47</head>
                    <p>Sacerdotes prohibeant sub pena excommunicacionis subditis suis, ne locent meretricibus uel receptatoribus earum, uel turpitudinis mediatoribus domos aliquas, et si aliqui contra prohibicionem istam fecerint, episcopo uel eius officiali nomina eorum per presbyteros nuncientur, et exhortentur sacerdotes suos parrochianos, ut ipsis presbyteris denuntient eos uel eas qui delinquerunt in predictis.</p>
                </div>
                <div>
                    <head>Capitulum E48</head>
                    <p>Excommunicamus sacerdotes et capellanos, qui scienter accedent ad missam celebrandam presentibus excommunicatis publice.</p>
                </div>
                <div>
                    <head>Capitulum E49</head>
                    <p>Item in capellis magnatum uel aliorum de nouo constructis, nisi ex licencia nostra nullus audeat celebrare, quod sub pena excommunicacionis fieri prohibemus.</p>
                </div>
                <div>
                    <head>Capitulum F</head>
                    <p>De ordinibus</p>
                </div>
                <div>
                    <head>Capitulum F1</head>
                    <p>Precipimus statudendo omnibus clericis habentibus parrochias uel capellanias, uel preposituras, uel alias curas animarum, ut ad singula tempora ordinum offerant se ordinandos, prout onus beneficii requirit, episcopo feria quinta ante tempus ordinum, eciam  non uocati, ut possit inquirere episcopus uel archidiaconus uel alius eius uices gerens in talibus, de hiis que pertinent ad sufficienciam ordinandi, et hoc iurare debent quando recipiuntur ad parrochias uel ecclesias.</p>
                    <p>Presententur episcopo ordinandi per archidiaconos suos.</p>
                </div>
                <div>
                    <head>Capitulum F2</head>
                    <p>Statuimus quod cedant fructus parrochiarum et capellaniarum eorum qui in propriis personis et ordine sacerdotali ibidem non deseruiunt, et eorum qui curam parrochialem de manu prelati sui non receperunt, ad opus nostri, archidiaconorum, decanorum et aliorum secundum quod hec sunt de consuetudinehactenus in nostra diocesi obseruata.</p>
                </div>
                <div>
                    <head>Capitulum F3</head>
                    <p>Excommunicamus et excommunicatos denunciamus omnes illos qui dructus ecclesiarum et capellaniarum parrochialium et altarium earumdem, in quibus rectores earum personaliter non deseruient, pro illis temporibus nobis, archidiaconis et decanis competentibus receperint et leuauerint prêter nostram et dictorum archidiaconorum et decanorum uoluntatem.</p>
                </div>
                <div>
                    <head>Capitulum F4</head>
                    <p>Excommunicamus eciam omnes illos qui fructus ecclesiarum parrochialium, capellaniarum, altarium in quibus rectores earum personaliter non deseruiunt, pro illis temporibus leuauerunt et receperunt contra uoluntatem nostram, archidiaconorum seu decanorum, nisi infra mensem proximum sufficienter satis fecerint de receptis.</p>
                </div>
                <div>
                    <head>Capitulum F5</head>
                    <p>Precipimus decanis, ut singuli in suis decanatibus de hiis diligenter inquirant, et ea ad noticiam nostram referant, uel nostri officialis uel archidiaconi.</p>
                </div>
                <div>
                    <head>Capitulum F6</head>
                    <p>Omnes ordinandi diligenter ante ordines confiteantur, ut mundi mente et corpore graciam recipiant ampliorem.</p>
                </div>
                <div>
                    <head>Capitulum F7</head>
                    <p>Prepositi et decani qui curam habent animarum ad sacros ordines, secundum quod beneficium requirit, se présentent, et in ecclesiis debitam faciant residenciam.</p>
                </div>
                <div>
                    <head>Capitulum F8</head>
                    <p>Excommunicamus omnes illos qui tonsuram clericalem et quoscumque ordines sacros uel non sacros ab alienis episcopis receperint, speciali licencia nostra super hoc non obtenta.</p>
                </div>
                <div>
                    <head>Capitulum F9</head>
                    <p>Item, excommunicamus omnes alios extraneos qui a nobis seu uices nostras gerente in nostra diocesi tonsuram clericalem uel quoscumque alios sacros ordines uel non sacros furtiue susceperint, sine episcoporum suorum licencia.</p>
                </div>
                <div>
                    <head>Capitulum F10</head>
                    <p>Item, excommunicamus omnes illos qui tonsuram clericalem ab alieno episcopo sine nostra licencia susceptam deferre presumpserint, uel radi fecerint, nostra licencia super hoc non obtenta, eciamsi ab excommunicacione, quam ob hoc incurrerint, fuerint absoluti.</p>
                </div>
                <div>
                    <head>Capitulum F11</head>
                    <p>Item, precipimus quod nullus accedat ad ordines, nec per archidiaconum presntetur ordinandus, nisi etate, moribus et sciencia dignus existat et sub certo titulo.</p>
                </div>
                <div>
                    <head>Capitulum F12</head>
                    <p>Item, nullus admittatur ad ordines ad titulum uicarie, nisi sit perpetua uicaria a qua non possit amoueri.</p>
                </div>
                <div>
                    <head>Capitulum G</head>
                    <p>De extrema unccione</p>
                </div>
                <div>
                    <head>Capitulum G1</head>
                    <p>Cum reuerencia, aqua benedicta et cruce oleum sanctum deferatur ad infirmos, et diligenter dicantur septem psalmi, letania et oraciones ad hoc institute.</p>
                    <p>Ille autem qui inungit proferat ista uerba:</p>
                    <p>Per unccionem istam et per suam piissimam misericordiam indulgeat tibi Deus quicquid peccasti per uisum, et sic de aliis, et reuerenter inungatur et uerba distincte proferantur, et inde nihil penitus exigatur, sed si quid datum fuerit ei gratis recipiatur;</p>
                    <p>tamen consuetudo laudabilis obseruetur per episcopum.</p>
                </div>
                <div>
                    <head>Capitulum G2</head>
                    <p>Item, ad sacramentum extreme unccionis presbyteri sepe moneant populum, ut indifferenter a quatuordecim annis et supra singuli cum necesse fuerit inungantur, nec pauperes pro egestate se excusent.</p>
                </div>
                <div>
                    <head>Capitulum G3</head>
                    <p>Si non possit infirmus habere multitudinem candelarum, uel indumenta linea, que causa reuerentie in hoc sacramento exhiberi solent, non propter hoc dimittat sacerdos inungere, sed sufficiat candela una.</p>
                </div>
                <div>
                    <head>Capitulum G4</head>
                    <p>Inuncti cum stupa diligenter in singulis membris inunctis extergantur, et stupe comburantur, et cinis in sacro loco reponatur.</p>
                </div>
                <div>
                    <head>Capitulum G5</head>
                    <p>Doceant sacerdotes quod hoc sacramentum licite potest iterari in qualibet graui et periculosa infirmitate.</p>
                    <p>Suscepturi quodcumque sacramentum prius confessione mundentur.</p>
                </div>
                <div>
                    <head>Capitulum H</head>
                    <p>De cimiteriis et sepulturis</p>
                </div>
                <div>
                    <head>Capitulum H1</head>
                    <p>Precipimus et statuimus quod nullus excommunicatus et publice excommunicatus denunciatus in cimiterio ecclesie, in ipsa ecclesia uel eius ambitu sepeliatur;</p>
                    <p>et si factum fuerit, corpus et ossa eius excommunicari exhumentur et eiiciantur ex cimiterio, dummodo discerni possint a corporibus et ossibus fidelium;</p>
                    <p>et cimiterium in quo corpus excommunicati sepultum est maneat et sit interdictum, donec excommunicari corpus, si discerni possit, extumuletur.</p>
                </div>
                <div>
                    <head>Capitulum H2</head>
                    <p>Et precipimus omnibus, tam religiosis quam aliis, dum ad ipsos aliquis qui sepulturam suam elegerit debeat sepeliri, interrogent a sacerdote suo diligenter, utrum sepeliendus decesserit excommunicatus auri interdictus.</p>
                    <p>Quod si per presbyterum aut alios ipsis constiterit, nullo modo sepeliant corpus excommunicati uel interdicti in cimiterio ecclesie uel eius ambitu.</p>
                </div>
                <div>
                    <head>Capitulum H3</head>
                    <p>Item, prohibemus sub pena excommunicacionis, ne aliquis in cimiterio interdicto sepeliatur, et ne aliquis sépulture tali intersiti.</p>
                </div>
                <div>
                    <head>Capitulum H4</head>
                    <p>Laici autem qui tali sepulture in cimiterio interdicto interfuerint scienter, excommunicacionis sentenciam, quam super eos ferimus in hiis scriptis, incurrant ipso facto et excommunicati publice nuncientur.</p>
                </div>
                <div>
                    <head>Capitulum H5</head>
                    <p>Clerici uero qui interfuerint tali sépulture scienter, sentenciam suspensionis ab officio, quam in eos ferimus, ipso facto se nouerint incurrisse.</p>
                </div>
                <div>
                    <head>Capitulum H6</head>
                    <p>Item, statuimus et precepimus sub pena excommunicacionis obseruari ut quotiens quis in loco religioso sepulturam elegerit, corpus primo presentetur parrochiali ecclesie, et tunc demum, celebrata missa in ecclesia parrochiali, deferatur in locum in quo sepulturam elegit, et hoc nichilominus fiat saluo iure ecclesie parrochialis defuncti in omnibus.</p>
                </div>
                <div>
                    <head>Capitulum H7</head>
                    <p>Uerum cum a pluribus sacerdotibus intellexerimus, quod quidam religiosi et alii, lucris magis quam deuocionibus inherentes, per se et per alios fraudulenter in dampnum et preiudicium ecclesiarum parrochialium incitant et inducant infirmos, diuites et potentes, precibus et promissionibus, ad eligendum apud eos suam sepulturam, ut per hoc apud quos tales sepulti fuerint, habeant magnam partem bonorum mortuorum et munera parentum assequantur, ex quibus ecclesie parrochiales suis iuribus defraudantur, nos, sub pena suspensionis et excommunicacionis, talia decetero fieric prohibemus.</p>
                    <p>Sed si ipsi infirmi sine fraude et sine dolo et precibus talibus, suam ad locum religiosorum uel alias elegerint sepulturam, ibidem sepeliantur, saluo tamen iure ecclesie parrochialis, ut dictum est.</p>
                    <p>Et nos omnibus suam sepulturam ad suam ecclesiam parrochialem eligentibus quadraginta dies de iniuncta sibi penitencia relaxamus.</p>
                </div>
                <div>
                    <head>Capitulum H8</head>
                    <p>Sacerdotes, audito obituparrochianorum suorum, absoluant eos statim cum psalmo De profundis et collecta, et dicant uigilias et alia que defunctis debentur.</p>
                </div>
                <div>
                    <head>Capitulum H9</head>
                    <p>Corpora defunctorum in domibus de noctenon custodiantur, sed ad ecclesiam deferantur, et omnibus exclusis hostia firmentur, factis oracionibus et aliis que fieri in talibus per ecclesiam consueuerunt.</p>
                </div>
                <div>
                    <head>Capitulum H10</head>
                    <p>Item, decani referant ad synodum nomina sacerdotum qui eodem anno defuncti sunt, ut in synodo absoluantur, et singuli presbyteri faciant pro eis speciale seruicium, ut similiter pro eisdem fiat tempore oportuno.</p>
                </div>
                <div>
                    <head>Capitulum H11</head>
                    <p>Item, precipimus quod sacerdotes in reditu de synodo ad suas parrochias, unusquisque sacerdos, quamcito commode poterit, cantet missam sollempniter pro sacerdotibus defunctis in illo anno.</p>
                </div>
                <div>
                    <head>Capitulum H12</head>
                    <p>Item, statuimus quod omnes presbyteri annuatim in crastino octauarum Pasche sollempniter celebrent anniuersarium sacerdotum omnium suorum et fratrum, et nuncient populo dominica precedenti, quod quicumque anniuersario predicto intererit, si penitens fuerit, ei decem dies indulgentie concedimus.</p>
                </div>
                <div>
                    <head>Capitulum H13</head>
                    <p>Item, statuimus quod omnes portantes corpora mortuorum pauperum ad ecclesiam et ad fossam, et omnes qui intererunt sépulture eorumdem habeant uiginti dies indulgentie, et omnes qui intererunt communioni ipsorum pauperum habeant decem dies, et qui extreme unccioni intererunt habeant decem dies similiter indulgentie.</p>
                </div>
                <div>
                    <head>Capitulum H14</head>
                    <p>Item, cimiteria munda et clausa muris et sepibus aut alias teneantur, ne a porcis uel animalibus inquinentur.</p>
                </div>
                <div>
                    <head>Capitulum H15</head>
                    <p>Excommunicamus omnes illos qui de nouo in cimiterio edificauerunt.</p>
                    <p>Si quis partem cimiterii sibi attraxerit uel appropriauerit, moneatur ut restituat; quod si noluerit, episcopo nuncietur.</p>
                </div>
                <div>
                    <head>Capitulum H16</head>
                    <p>Nullus presbyter pro mercede sépulture corpus sepelire dimittat, neque purificacionem puerpere aliqua mala occasione dimittat uel differat.</p>
                    <p>Nullus presbyter pro sepultura uel pro quolibet ecclesiastico sacramento conferendo exigat aliquid uel petat, sed si quid postea gratum ei datum fuerit, illud presbyteri recipere possunt.</p>
                    <p>Sed, si in aliqua parrochia de consuetudine antiqua aliquid presbytero consueuit dari, dum sacramenta ecclesiastica exhibuerit, uel aliquem sepelierit, et illud presbytero non conferatur, denunciet hoc ipse presbyter nobis uel nostro officiali uel archidiacono loci, et nos uel ipsi talem consuetudinem laudabilem faciemus ex nostro officio obseruari.</p>
                </div>
                <div>
                    <head>Capitulum H17</head>
                    <p>Item, inhibemus ne placita secularia ini ecclesia, uel in porticu, uel in cimite- rio eiusdem teneantur, et omnes processus iudicum secularium et specialiter sentencias prolatas in eisdem locis a secularibus iudicibus declaramus et pronunciamus ipso facto non tenere.</p>
                </div>
                <div>
                    <head>Capitulum H18</head>
                    <p>Precipimus eciam, sub pena excommunicacionis, omnibus principibus et aliisk laicis, ne sua parlamenta habeant uel teneant in ecclesiis uel earum cimiteriis, et quod nullus negociaciones, et precipue nundinarum et fori cuiuscumque tumultus exerceat in ecclesiis uel earum cimiteriis.</p>
                </div>
                <div>
                    <head>Capitulum H19</head>
                    <p>Precipimus eciam quod ioculatores, histriones, saltatrices in ecclesia uel cimiterio uel porticu eiusdem, uel in processionibus, uel Rogacionibus ioca uel ludibria sua non exerceant, nec in dictis locis choree fiant.</p>
                </div>
                <div>
                    <head>Capitulum H20</head>
                    <p> Item, statuimus quod in ecclesiis ciuitatis et diocesis Leodiensis laici decetero secularia uel alios contractus seculares non exerceant, nec merces uendantur ibidem, cum domus Dei non negociacionis, sed oracionis esse debeat et uocari, alioquin ab his qui ecclesiis preerunt excommunicentur.</p>
                </div>
                <div>
                    <head>Capitulum I</head>
                    <p>De matrimoniis</p>
                </div>
                <div>
                    <head>Capitulum I1</head>
                    <p>Precipimus presbyteris quod inhibeant subditis suis, ne dent sibi fidem de matrimonio contrahendo mutuo, nisi coram sacerdote alterius eorum qui uoluerint contrahere, in loco celebri et publico, non in cameris, non in domibus, sed coram pluribus in facie ecclesie, nisi sint tales persone, quod presbytero loci ex causa ad alium locum hoc fieri uisum fuerit expedire, et si aliter fidem dederint de matrimonio contrahendo, eos excommunicamus, et eos eciam qui clandestinas nupcias contrahunt, et tales denuncientur excommunicati, et si aliqui fidem sibi dederint de matrimonio contrahendo sine presbytero, et in matrimonio procedere uoluerint postmodum ulterius per ecclesiam, coram sacerdote fidem iterent, et tunc presbyter procedat ad proclamacionem bannorum.</p>
                </div>
                <div>
                    <head>Capitulum I2</head>
                    <p>Cum autem matrimonia fuerint celebranda, contrahentes prius coram sacerdote contrahant sponsalia, et postea tribus diebus festiuis a se distantibus super dicto matrimonio contrahendo banni fiant publice in ecclesia ad missam post euangelium, et proclametur publice a sacerdote quod dicti contrahentes matrimonium sunt contracturi, et precipiatur ab ipso sacerdote omnibus audientibus, sub pena excommunicacionis, ut si qui sciant legitimum impedimentum inter ipsos contrahere uolentes quare ad matrimonium procedere non possit, uidelicet causam consanguinitatis, affinitatis, uel compaternitatis uel quodlibet aliud, quod id proponant, et denuncient presbytero antequam matrimonium contrahatur, et ipsi presbyteri nichilominus inuestigent diligenter utrumq aliquod impedimentum existât.</p>
                </div>
                <div>
                    <head>Capitulum I3</head>
                    <p>Cum autem apparuerit probabilis coniectura contra matrimonium contrahendum, ad ipsum matrimonium contrahendum presbyter non procedat, et ipsis contrahere uolentibus presbyter expresse interdicat sub pena excommunicacionis ne procedant ad matrimonium, donec quid fieri debeat super premissis per episcopum, seu eius officialem, archidiaconum, seu alium qui de talibus cognoscere possit et consueuit declaretur, et tunc presbyter contrahere uolentes et denunciatorem, si partem se facere uoluerit, citet coram nobis uel nostro officiali, archidiacono, uel alio, ut supra, et quid super hoc per ipsum presbyterum actum fuerit in proclamacionibus et aliis, et causam quare ad matrimonium non procedit, per litteras suas significet idem presbyter nobis, uel nostro officiali, uel aliis ut supra, et significet presbyter suis parrochianis quod quicumque impedimentum scit aliquod, uel famam super hoc, quod mortaliter peccat, si hoc antequam matrimonium contrahatur non denunciat.</p>
                </div>
                <div>
                    <head>Capitulum I4</head>
                    <p>Excommunicamus et excommunicatos denunciamus omnes illos qui post affidacionem clandestinam, uel eciam in manu presbyteri factam, antequam matrimonium in conspectu ecclesie cum sollempnitate debita sit contractum, carnaliter se cognoscunt.</p>
                </div>
                <div>
                    <head>Capitulum I5</head>
                    <p>Item excommunicamus et excommunicati denuncientur qui clandestina coniugia contrahunt.</p>
                </div>
                <div>
                    <head>Capitulum I6</head>
                    <p>Item, excommunicamus et excommunicati denuncientur qui postquam eis per presbyterum loci uel officialem nostrum seu archidiaconum loci interdictum sit ne matrimonium contrahant, nichilominus contraxerint matrimonium.</p>
                </div>
                <div>
                    <head>Capitulum I7</head>
                    <p>Excommunicamus et denunciamus excommunicatos sacerdotes, clericos, seu laicos, uel eciam mulieres, et quoscumque qui aliquas personas clandestine modo pre- dicto1 presumpserint copulare.</p>
                </div>
                <div>
                    <head>Capitulum I8</head>
                    <p>Item, excommunicamus et excommunicati denuncientur quicumque clandestinis matrimoniis coram presbytero uel aliis celebratis interfuerunt, nisi infra mensem ex tunc denuncient hoc episcopo uel eius officiali, archidiacono uel aliis, etc., et nichilominus pena debita punientur.</p>
                </div>
                <div>
                    <head>Capitulum I9</head>
                    <p>Item, excommunicamus et excommunicatos denunciamus illos qui fidem uel munera aliqua dederint et acceperint pro celandis matrimonii impedimentis, uel qui prece, precio, gracia, fauore, odio uel timore impedimentum matrimonii celauerint.</p>
                </div>
                <div>
                    <head>Capitulum I10</head>
                    <p>Item, excommunicamus omnes illos qui quomodolibet falsum impedimentum scienter proponunt contra matrimonia iam contracta seu contrahenda.</p>
                    <p>Si qui uero clandestina matrimonia uel interdicta coniugia inire presumpserint in gradu prohibito, eciam ignorantes, soboles de tali coniunccione suscepta prorsus illegitima censeatur, de parentum ignorancia nullum habitura subsidium;</p>
                    <p>similiter proles illegitima censeatur, si ambo parentes scientes impedimentum legitimum, propter quod inter eos matrimonium stare non possit, nichilominus matrimonium in facie ecclesie contraxerint.</p>
                </div>
                <div>
                    <head>Capitulum I11</head>
                    <p>Excommunicamus eciam et excommunicatos denunciamus quoscumque qui rapiunt aliquas mulieres, et abducunt inuitas ad hoc quod eis cohabitent, uel matrimonium contrahant cum eisdem, licet postmodum de non uolentibus fiant uolentes.</p>
                    <p>Et cum matrimonia debeant esse libera, prohibemus ne pena aliqua apponatur super matrimonio contrahendo, et penam appositam in matrimonio declaramus non tenere, et ad eam penam soluendam promittentes non esse obligatos, cum matrimonia metu pene astringi non debeant.</p>
                    <p>Si qui autem ad inuicem dederint fidem de matrimonio contrahendo per uerba de futuro et ante carnalem copulam fidem mutuo uelint remittere, non fiat huiusmodi remissio, nisi per episcopum uel eius officialem uel archidiaconum loci.</p>
                </div>
                <div>
                    <head>Capitulum I12</head>
                    <p>Presbyter pro dandis litteris testimonialibus nichil recipiat sed solum pro labore scripture, sigillacione et cera tres albi sufficiant.</p>
                </div>
                <div>
                    <head>Capitulum I13</head>
                    <p>Excommunicamus et excommunicatos denunciamus omnes illos qui contra contractum coniugium uel contrahendum sortilegia uel maleficia procurant, uel qui per sortilegium maleficium faciunt, uel qui consilium dant ad hoc quod coniuges se odio habeant, uel quod unus cum alio coire non possit.</p>
                </div>
                <div>
                    <head>Capitulum I14</head>
                    <p>Matrimonia cum deuocione contrahentium, et benediccione nupciarum in missa hora debita celebrentur.</p>
                    <p>Nuptie non celebrentur, nisi hora misse, et coniengues in nuptiis celebrandis audiant totam missam.</p>
                </div>
                <div>
                    <head>Capitulum J</head>
                    <p>De falsariis et abusoribus</p>
                </div>
                <div>
                    <head>Capitulum J1</head>
                    <p>Statuimus de falsariis declarando falsarios litterarum domini pape esse auctoritate canonis excommunicatos, et nos excommunicamus et eciam excommunicatos denunciamus omnes abusores litterarum domini pape, legatorum eius, nostrorum, archidiaconorum, decanorum et aliorum prelatorum, iudicum ecclesiasticorum, et omnes illos qui per litteras apostolicas aut legatorum eiusdem coram diuersis iudicibus aliquem super una re, uel una personali uel pluribus personalibus accionibus trahunt in causam et uexant, quiue dictas litteras apostolicas aut legatorum eius ad futuras trahunt iniurias, aut aliis uendunt aut commodant, emunt ab aliis, seu ex causa commodatig recipiunt, illos eciam qui propter uexacionem uel extorsionem aliquam faciendam eis scienter utuntur contra illos contra quos nichil habent questionis, aut per ipsas maliciose aduersarios suos ad uillam que commune cum aliis habet uocabulum citari procurant, uel ad loca ignota uel minus insignia.</p>
                </div>
                <div>
                    <head>Capitulum J2</head>
                    <p>Excommunicamus eciam omnes falsitatem in litteris nostris, ecclesie nostre maioris, curie nostre, uel archidiaconorum uel decanorum nostrorum, ac ipsarum litterarum sigillis committentes siue facientes, necnon illos quorum consilio uel instruccione ipsa committitur falsitas, et illos similiter qui ipsis falsis litteris scienter utuntur, et districte precipimus sacerdotibus et decanis christianitatis, per singulas parrochias inquiri tales falsarios uel abusores, et nomina eorum, et qui super hoc fuerint diffamati, remittant nobis seu officiali nostro.</p>
                </div>
                <div>
                    <head>Capitulum J3</head>
                    <p>Item, excommunicamus et excommunicatos denunciamus omnes illos qui per rescriptum apostolicum in forma ea que de bonis, quod solum se extendit ad res ecclesiarum, citant, et conueniunt aliquos super aliis rebus quam ecclesiasticis, ad quas huiusmodi rescriptum se non extendit, et eciam omnes illos qui causa testimonii ferendi faciunt aliquos citari personaliter coram iudicibus ad uexandum eosdem, quorum testimonio non indigent, et eciam omnes illos quorum auxilio et consilio premissa fiunt.</p>
                </div>
                <div>
                    <head>Capitulum J4</head>
                    <p>Item, excommunicamus et excommunicatos denunciamus omnes falsam monetam facientes, et eos quorum consilio facta fuerit falsa moneta, et qui eam permittunt fieri in sua terra et permittent eciam omnes quorum consilio premissa fiunt.</p>
                </div>
                <div>
                    <head>Capitulum K</head>
                    <p>De usurariis</p>
                </div>
                <div>
                    <head>Capitulum K1</head>
                    <p>Excommunicamus et excommunicatos denunciamus omnes usurarios manifestos, et singulis diebus dominicis et festiuis a quolibet denuncientur sacerdote excommunicati.</p>
                </div>
                <div>
                    <head>Capitulum K2</head>
                    <p>Nullus sacerdos oblaciones manifestorum usurariorum recipiat, nec ad communionem eos admittat, nisi usurarius manifestus satisfecerit de usuris, secundum constitucionem felicis recordacionis domini Gregorii pape decimi que incipit:</p>
                    <p>Quamquam usurarii.</p>
                </div>
                <div>
                    <head>Capitulum K3</head>
                    <p>Nullus testamentis manifeste usurarii intersit, nec ad penitenciam uel communionem eos admittat, nisi de usuris satisfecerit secundum formam constitucionis dicti domini Gregorii pape, et testamenta manifestorum usurariorum, qui secundum formam dicte constitucionis non satisfecerint de usuris, nulla sunt ipso iure.</p>
                    <p>Dum autem usurarii manifeste secundum formam dicte constitucionis satisfecerint, ad sacramenta ecclesiastica admittantur.</p>
                </div>
                <div>
                    <head>Capitulum K4</head>
                    <p>Manifestos autem usurarios dicimus, de quibus per sentenciam uel confessionem factam in iure aut euidenciam rei aliqua tergiuersacione non potest celari, constiterit euidenter, et illos eciam qui super usuras diffamati fuerint infra tempus statuendum ab eo qui super hoc habet potestatem se non purgauerint, reputamus pro manifestis usurariis puniendos.</p>
                </div>
                <div>
                    <head>Capitulum K5</head>
                    <p>Precipimus eciam singulis sacerdotibus parrochialibus, quod moneant in parrochiis suis frequenter, in generali et in speciali, de quibus constiterit usurarios et infamatos publice de usuris aut contractus illicitos preempcionum exercentes, ut ab usuris et talibus contractibus illicitis desistant infra septem dies a tempore dicte monicionis, alioquin extunc ipsi usurarii et preemptores excommunicentur in speciali, de quibus constiterit et in generali de quibus non constiterit, et diffamati si se non purgauerint, pro conuictis habeantur.</p>
                    <p>Et si taliter moniti et excommunicati resipiscere noluerint, nominatim excommunicentur, et nomina eorumdem nostro officiali referantur, saluo iure nostro et archidiaconorum nostrorum in premissis.</p>
                </div>
                <div>
                    <head>Capitulum K6</head>
                    <p>Precipimus eciam constitucionem domini Gregorii felicis recordacionis pape decimi contra usurarios alienigenas editam firmiter obseruari.</p>
                </div>
                <div>
                    <head>Capitulum L</head>
                    <p>De questuariis</p>
                </div>
                <div>
                    <head>Capitulum L1</head>
                    <p>Questuarii non permittantur in ecclesiis predicare uel negocia sua exponere pro aliquo questu faciendo, quascumque litteras deferant, sed ipsi sacerdotes per se ipsos fideliter secundum tenorem litterarum, quas ipsi questuarii habuerint, sine fraude et substraccione aliqua negocia eorum exponant.</p>
                </div>
                <div>
                    <head>Capitulum L2</head>
                    <p>Sacerdotes non permittant questuarios, goliardos uel quoscumque alios ignotos infra parrochiam suam in ecclesia, uel in via uel in platea, uel in quibuslibet locis sue parrochie predicare uel hostiatim deferre indulgencias pro questu faciendo, sed tales et omnes ipsos</p>
                </div>
                <div>
                    <head>Capitulum L3</head>
                    <p>Sacerdotes non permittant predicatores questuarios celebrare super archas, uel pulsare campanulas manuales per uicos neque in ecclesia, et ipsi presbyteri sepe diebus dominicis et festiuis moneant parrochianos suos, et eciam sub pena excommunicacionis inhibeant eisdem, ne tales audiant propter pericula heresum et errores quos sepius seminant, et si qui tales uiderit, denunciet presbytero, et presbyter eos faciat teneri per iusticiam secularem, et nobis remitti.</p>
                </div>
                <div>
                    <head>Capitulum L4</head>
                    <p>Precipimus eciam quod ecclesie interdicte a nobis, nostro capitulo, archidia- cono loci, seu officiali, uel quocumque iudice ordinario uel delegato, nullatenus aperientur, nec quacumque auctoritate, pro quocumque questu faciendo, nisi de speciali mandato Sedis apostolice.</p>
                </div>
                <div>
                    <head>Capitulum L5</head>
                    <p>Item, monemus sacerdotes et alios quoscumque nostre diocesis qui elemosi- nas fidelium ad opus fabrice ecclesie maioris Leodiensis collatas detinent, quod infra mensem satisfaciant de eisdem procuratori seu procuratoribus dicte fabrice, alioquin ipsos suspendimus, et si per octo dies dictam suspensionem sustinuerint, ipsos excommunicamus, et eciam omnes illos, qui dictas elemosinas subripuerunt et celauerunt et distraxerunt, subripiunt, celant et distrahunt in fraudem dicte fabrice.</p>
                </div>
                <div>
                    <head>Capitulum L6</head>
                    <p>Item, precipimus et iniungimus uniuersis presbyteris nostre diocesis, sub pena suspensionis et excommunicacionis, quatenus diligenter negotium dicte fabrice apud suos subditos promoueant fideliter in ecclesiis, confessionibus et testamentis, et si qui pro huiusmodi negocio excommunicati uel suspensi fuerint, non absoluantur nisi per nos seu nostrum officialem.</p>
                </div>
                <div>
                    <head>Capitulum M</head>
                    <p>De testamentis</p>
                </div>
                <div>
                    <head>Capitulum M1</head>
                    <p>Precipimus ut sacerdotes denuncient suis subditis, quod omnes quibus a iure hoc inhibitum non est, liberam testamenti habeant faccionem, et clerici bona maxime immobilia que per ecclesiam sunt adepti, siue per modum testamenti siue alias non transferant ad filios, nepotes, aut alios suos consanguineos, sed relinquant ea ecclesie a qua sunt profecta, sed intuitu elemosine pauperibus religiosis locis, et illis qui ipsis seruierunt, siue consanguinei sint siue alii, aliqua iuxta seruicii meritum de mobilibus dare possunt, de aliis uero bonis que ex herediate, artificio, uel doctrina, uel alias non ex bonis ecclesiasticis ad clericos peruenerunt, clerici possunt disponere pro suo arbitrio.</p>
                </div>
                <div>
                    <head>Capitulum M2</head>
                    <p>Excommunicamus et excommunicatos denunciamus clericos qui bona immobilia ecclesiarum suis filiis, nepotibus, uel consanguineis seu aliis conferunt, uel in ipsos tranferunt et ab ecclesiis alienant sua propria uoluntate et sine consensu episcopi sui.</p>
                </div>
                <div>
                    <head>Capitulum M3</head>
                    <p>Precipimus et monemus ut laici in presencia sui sacerdotis testamenta sua faciant, nisi improuisa necessitas emerserit.</p>
                </div>
                <div>
                    <head>Capitulum M4</head>
                    <p>Item, precipimus omnibus sacerdotibus quod hortentur omnes clericos et laicos testamenta sua facere, et quod non differant usque ad angustiam mortis, sed ea faciant dum adhuc compotes sui sunt mentis et corporis et in testamentis faciendis consulant sacerdotes suis subditis quod declarent sua debita et forefacta, et quod ea primo restitui faciant seu precipiant de bonis suis, et quod postmodum legent aliqua fabrice ecclesie sancti Lamberti, matrici ecclesie tocius ciuitatis et diocesis Leodiensis, et sue parrochiali ecclesie, et eciam religiosis, et piis locis ac pauperibus aliis secundum arbitrium testantis.</p>
                    <p>Si quis uero fabrice ecclesie sancti Lamberti et parrochiali ecclesie sue aliquid legauerit in suo testamento, eidem uiginti dies de iniuncta sibi penitencia relaxamus.</p>
                    <p>Et fiant testamenta parrochianorum publice et coram discretis personis, et cum aliqua fabrice ecclesie sancti Lamberti legantur, hoc presbyter significet in Leodio procuratori fabrice, et nomina eorum qui predicta legata fecerint, infra mensem.</p>
                </div>
                <div>
                    <head>Capitulum M5</head>
                    <p>Suspendimus a diuinis et suspensos denunciamus omnes presbyteros qui celant legata fabrice ecclesie predicte, nec ea procuratori suo denunciant infra duos menses a tempore scientie.</p>
                    <p>Excommunicamus eciam omnes laicos qui celeuerint predicta legata.</p>
                </div>
                <div>
                    <head>Capitulum M6</head>
                    <p>Quoniam autem in aliquibus nostre diocesis locis quedam consuetudo inoleuit, que dicenda est pocius corruptela, cum sit contraria racioni et contra iura canonica et civilia, uidelicet quod iudices et scabini et consiliarii quorumdam oppidorum dicunt et statuunt, uel iudicant et faciunt obseruari, et per consuetudinem tenent, quod nullum testamentum, donacio uel legatum teneat super mobilibus uel immobilibus, quod uel que a decumbentibus in lecto piis locis uel personis aliis fuerit factum uel facta, et eciam quod uel que fuerit ab aliquo per translacionem proprietatis in pia loca uel alias personas, retento a testatore seu donatore usufructu, nisi ab eodem usufructus cum proprietate transferatur et deferatur, nos huic manifeste errori obuiare uolentes, consuetudinem predictam seu statutum, reprobatam seu reprobatum a nostris predecessoribus, penitus eciam reprobamus, statuentes eciam prout nostri antecessores statuerunt, quod quilibet tam sanus quam infirmus, qui liberam habet a iure testamenti faccionem, et compos mentis existit, libere possit condere testamentum et donare et legare tam proprietatem quam usufructum uel proprietatem retento sibi usufructu, uel eciam utrumque, scilicet usufructum et proprietatem, et secundum eius uoluntatem et disposicionem procedant uniuersa.</p>
                    <p>Cum ultime uoluntatis liber debeat esse stilus, et liberum esse debeat quod iterum non redit in arbitrium, precipientes districtius, quod si in aliqua parrochia aliqui iudices, et scabini uel consiliarii secundum dictam consuetudinem seu statutum reprobatam seu reprobatum iudicauerint et fecerint obseruari, denuncietur hocn officiali nostro, et ipse officialis contra iudices predictos tam scabinos quam partem ad hoc instantem nominatim procedat et eos excommunicet.</p>
                </div>
                <div>
                    <head>Capitulum M7</head>
                    <p>Presbyteri instruant subditos suos, quod distincte faciant sua testamenta et legata, si poterint, et certo executores constituant ad exequendam suam ultimam uoluntatem.</p>
                    <p>Et tamen si aliquis omnia bona sua in manibus suorum executorum posuerit, habetur pro testamento.</p>
                </div>
                <div>
                    <head>Capitulum M8</head>
                    <p>Uerum, cum executores seu manufideles testamentorum nonnunquam in execucionibus testamentorum perperam procedentes, bona ad execucionem testamenti pertinencia calm suscipiunt, celant,</p>
                    <p>et postmodum cum racionem execucionis seu facere debent, negant se habere uel habuisse bona quanta receperunt, furtum et rapinam committentes, et ultimam uoluntatem defuncti minime exequentes, nos, malitiis talium obuiare uolentes, statuimus et ordinamus quod nullus executor seu manufidelis bona testatoris ad execucionem suam pertinencia inuadat, recipiat uel de eisdem se aliquatenus intromittat nisi facto prius inuentario, id est, quadam scriptura in qua continebuntur que et qualia bona testator post se reliquerit, ad execucionem suam pertinencia, que ipse executor se manufidelis recipiet et leuabit, et debita, forefacta et legata ipsius testatoris restituet et adimplebit, et illud inuentarium fiet per probos uiros, uidelicet per presbyterum et duos scabinos loci seu synodales, non suspectos, et sigillabitur sub sigillo presbyteri uel alicuius autentice persone.</p>
                    <p>Unde executores petant a testatore, si potest fieri, quod ipsos de bonis suis et debitis suis certificat, nam in hoc stabitur assercioni testatoris.</p>
                    <p>Et nos excommunicamus et excommunicatos denunciamus omnes executores seu manufideles, qui bona decedentium quorum sunt executores, prius non facto modo predicto inuentario, inuadunt, recipiunt, uel leuant, nichilominus ipsi executores seu manufideles, si bona predicto non facto inuentario leuauerint, dum a creditoribus seu a legatariis defuncti racione dicte execucionis conueniuntur, in solidum tenebuntur, et condempnabuntur, exceptis rebus que seruari non possunt, quas res si necessitas exigent, executores alienare poterunt, non facto inuentario, in presencia tamen sacerdotis loci, uel duorum uel trium scabinorum synodalium uel fide dignorum, et pecuniam de dicta re redactam ipsi executores deponent in certo loco, nec ea utentur nisi dicto inuentario facto, alioquin dictam excommunicacionis sentenciam incurrant.</p>
                    <p>Et si defunctus aliquod debitum sub pena ad usuras uel alia dampna debebat, poterunt executores seu  manufideles de bonis defuncti soluere debitum, penam, usuras et alia pericula et dampna extinguendo, non facto eciam inuentario, et si ipsum inuentarium commode fieri non potest, et si debitum, pena, dampna, usuris seu aliis impedimentis instantibus, fuerit augmentatum et eciam exequias dictii defuncti, et hoc tamen fiet in presencia presbyteri, duorum uel trium scabinorum synodalium seu aliorum proborum, alioquin dicta excommunicacionis sentencia ligentur.</p>
                    <p>Si uero presbyter loci fuerit executor, tunc poterit fieri inuentarium in presentis decani loci uel alterius authentice persone, trium uel duorum scabinorum synodalium uel aliorum proborum.</p>
                </div>
                <div>
                    <head>Capitulum M9</head>
                    <p>Uolumus tamen quod testamenta canonicorum ecclesiarum Leodiensium, quorum executores canonici fuerint, ordinentur et teneantur, prout est uel fuerit in posterum a capitulis eorum super hoc ordinatum, nec uolumus per hoc preiudicium generari consuetudinibus obseruatis circa testamenta canonicorum diocesis nostre si quas habent in premissis.</p>
                </div>
                <div>
                    <head>Capitulum M10</head>
                    <p>Precipimus eciam sacerdotibus loci, et ipsis executoribus seu manufidelibus, quod copiam inuentarii predicti referant infra duos menses nostro officiali a tempore quo factum fuerit, et hoc precipimus per nostrum officialem registrari, nec aliquid recipiatur pro sigillo.</p>
                </div>
                <div>
                    <head>Capitulum M11</head>
                    <p>Cum autem testator decesserit, ipsi executores seu manufideles facto inuentario bona ad execucionem pertinencia apprehendant, et exequantur ultimam uoluntatem defuncti, faciendo proclamari in loco in quo morabatur defunctus et pluries esse et conuersari consueuit, ut omnes creditores ipsius defuncti et alii a quibus aliqua extorserat, compareant certa die ostensuri debita sua, et tunc ipsi executores seu manufideles primo creditoribus a quibus iniuste extorserat de residuo satisfaciant, legatariis cuilibet pro rata bonorum defuncti, et officialis noster per censuram ecclesiasticam compellat executores et heredes dicti defuncti ad explendam et exequendam supremam defuncti uoluntatem.</p>
                </div>
                <div>
                    <head>Capitulum N</head>
                    <p>De uita et honestate clericorum</p>
                </div>
                <div>
                    <head>Capitulum N1</head>
                    <p>Precipimus quod uniuersi clerici et presbyteri continenter et caste uiuant, ab omni libidinis vicio precauentes, quatinus in conspectu omnipotentis Dei puro corde et mundo corpore ualeant administare, et qui comprehensi fuerint incontinentie vicio laborare, prout magis et minus peccauerunt, ab eorum ordinariis seu prelatis debite puniantur, alioquin nos prelatorum negligenciam supplebimus et tales puniemus.</p>
                </div>
                <div>
                    <head>Capitulum N2</head>
                    <p>Precipimus eciam prelatis eorumdem sub pena suspensionis, quod tales clericos in suis iniquitatibus non sustineant, maxime obtentu pecunie uel alterius commodi temporalis.</p>
                </div>
                <div>
                    <head>Capitulum N3</head>
                    <p>A crapula et ebrietate omnes clerici se diligenter abstineant.</p>
                </div>
                <div>
                    <head>Capitulum N4</head>
                    <p>Precipimus eciam omnibus clericis sub pena suspensionis, et maxime sacerdotibus et in sacris ordinibus constitutis, ne feminam aliquam in domo sua teneant uel habeant, nisi sorores, matres, amitas, materteras, uel filias earum, seu auunculorum aut patruorum, aut alias ita maturas et antiquas, quod nulla suspicio de illis sit habenda.</p>
                    <p>Antiquas autem reputamus sexagenarias et ultra.</p>
                </div>
                <div>
                    <head>Capitulum N5</head>
                    <p>Prohibemus eciam ipsis clericis ne mulieres alias a supradictis domos eorum frequentare, aut eisdem in domibus eorum seruire permittant, licet in eis non morentur.</p>
                </div>
                <div>
                    <head>Capitulum N6</head>
                    <p>Clerici tonsuram et habitum habeant clericalem, et coronam rotundam competentem, et septies in anno ad minus coronam radant.</p>
                </div>
                <div>
                    <head>Capitulum N7</head>
                    <p>Monemus primo, secundo et tercio omnes clericos nostre ciuitatis et diocesis Leodiensis, ut infra mensem proximum habitum et tonsuram habeant clericalem, et ulterius portent et deferant competenter, alioquin omnes et singulos clericos extunc ulterius tonsuram et habitum clericalem continue non gerentes, post monicionem ternam1 specialiter factam, denunciamus gaudere non debere priuilegio clericali, et ipsum priuilegium amittere.</p>
                </div>
                <div>
                    <head>Capitulum N8</head>
                    <p>Continue autem reputamus clericos portare tonsuram et habitum clericalem, qui in ciuitate, vico, ecclesiis et alibi coram notis et ignotis palam portent eosdem.</p>
                    <p>Uerumptamen, si clericus per uias uel loca aliqua procedens ad uitandum pericula, de quibus merito timere debuerit, tonsuram et habitum clericalem dissimulacionis causa non portauerit, huiusmodi priuilegium non amittit.</p>
                </div>
                <div>
                    <head>Capitulum N9</head>
                    <p>Clerici pannis uiridibus, rubeis uel uirgulatis indecentis mensure non utantur sine causa, alioquin eos a laicali iusticia racione clericalis priuilegii non defendemus.</p>
                </div>
                <div>
                    <head>Capitulum N10</head>
                    <p>Sacerdotes cappis manicatis non utantur.</p>
                </div>
                <div>
                    <head>Capitulum N11</head>
                    <p>Clerici in sacris ordinibus constituti et beneficiati mitras non habeant in capite dum sunt in ecclesia.</p>
                </div>
                <div>
                    <head>Capitulum N12</head>
                    <p>Clerici ad aleas uel taxillo non ludant, nec participes sint ludentibus.</p>
                    <p>Et sint clerici in ecclesia honeste, sine tumultu, sine uerbositate et susurracione, nec habeant in domibus suis canes uel aues uenaticos.</p>
                </div>
                <div>
                    <head>Capitulum N13</head>
                    <p>Item, statuimus quod quicumque sacerdotes uel clerici beneficiati sentencias excommunicacionis uel suspensionis per annum et diem animo sustinuerint indurato, beneficiis suis priuentur per suos ordinarios, et alias nichilominus canonice propter hoc puniantur.</p>
                </div>
                <div>
                    <head>Capitulum N14</head>
                    <p>Item, statuimus ut clerici ubique et maxime in diuinis officiis decenter et discrete se habeant, et tales se in moribus, uita et conuersacione, uerbis, factis et societatibus, corporis composicione, et quibuscumque honestatibus exhibeant, ut uerecundia que eciam laicis est indicta, in ipsos clericos precipue commendetur.</p>
                </div>
                <div>
                    <head>Capitulum N15</head>
                    <p>Nullus clericus in sacris ordinibus constitutus et beneficium habens ecclesiasticum, horas canonicas et beate Marie qualibet die distincte et discrete dicere pretermittat.</p>
                </div>
                <div>
                    <head>Capitulum N16</head>
                    <p>Item, statuimus quod neque canonici neque clerici uagentur tempore nocturno per plateas, et si aliquos transire oporteat ex iusta et legitima causa, hoc faciant sine clamore, sine timpanis et chorea, et precipimus quod contrarium facientes excommunicentur.</p>
                </div>
                <div>
                    <head>Capitulum N17</head>
                    <p>Nullus presbyter dicat missam nisi unam in die, et precipue de die, nisi in casibus a iure permissis, uel hoc faciat necessitate imminente, utpote missam pro defunctis, nec celebret missam presbyter sine clerico uel scolari, nec mulier aliquatenus permittatur ad altare ministrare.</p>
                </div>
                <div>
                    <head>Capitulum N18</head>
                    <p>Item, statuimus quod nequaquam laicus uel clericus uxoratus instituatur matricularius, ubi matricularia ualeat sexaginta solidos Leodienses uel amplius, sed clericus honestus, non uxoratus, si haberi possit, et si in aliquibus ecclesiis sit laicus uel uxoratus clericus matricularius, ille eiiciatur, et recipiatur clericus non uxoratus, et ubicumque possit haberi clericus non recipiatur laicus.</p>
                </div>
                <div>
                    <head>Capitulum N19</head>
                    <p>Item, statuimus ut in omnibus ecclesiis nostre diocesis singulis noctibus in matutinis psalmi nocturnales siue feriales cantentur in nocturnis, nisi ea die sit festum tale quod missam propriam habeat uel collectan, et tunc inuitatorium, responsoria, laudes, ac hore diei de sancto cuius est festum cantentur, quemadmodum in maiori ecclesia Leodiensi obseruatur.</p>
                </div>
                <div>
                    <head>Capitulum N20</head>
                    <p>Item, districte precipimus, sub pena excommunicacionis, tam decanis conuentualium ecclesiarum, quam sacerdotibus parochialibus et aliis ciuitatis et diocesis Leodiensis, quod kalendaria ecclesiarum suarum corrigant et kalendarium eiusdem ecclesie maioris, et ordinarium habeant et teneant maioris ecclesie Leodiensis, et se in diuinis officiis celebrandis et faciendis et in ordinario conforment dicte maiori ecclesie, tanquam membra suo capiti, suo modo et suo posse.</p>
                    <p>Uolumus tamen quod quelibet ecclesia festum cuiuslibet sancti, cuius specialiter in ecclesia illa solet haberi reuerencia, obseruet prout hactenus consueuit.</p>
                </div>
                <div>
                    <head>Capitulum N21</head>
                    <p>Item, statuimus quod quantumcumque aliquod festum nouem leccionum occurrerit in dominica infra Quadragesimam uel Aduentum, dictum officium dominice, tam diurnum quam nocturnum, fiat in dominica, et officium festi transferatur usque ad feriam secundam proximo subsequentem, et tunc fiat plenarie, nec tamen populo precipiatur quod dicta festa celebret.</p>
                </div>
                <div>
                    <head>Capitulum N22</head>
                    <p>Item, statuimus quod festum Trinitatis proxima dominica post octauam Penthecostes, que uocatur octaue Trinitatis,  cum IX leccionibus et debita sollempnita- te fiat.</p>
                    <p>In hebdomada uero precedente, uidelicet ab octaua Penthecostes in secundis uesperis usque ad dominicam predictam cantetur et legatur de Trinitate, prout hactenus consueuit, et post dictum festum Trinitatis per hebdomadam sequentem cantetur officium dominice, scilicet Domine in tua, et quinta feria eiusdem hebdomade fiat sollempniter festum Eucharistie, prout hactenus a nostris antecessoribus sunt statuta.</p>
                </div>
                <div>
                    <head>Capitulum N23</head>
                    <p>Item, statuimus, prout nostri antecessores statuerunt, quod in festo Annunciacionis et in festo Purificacionis beate Marie Uirginis, quando infra Septuagesimam euenerint, Te Deum, Gloria in excelsis, et sequencia cantentur, prout in Ecclesia Leodiensi obseruatur, et quod per totam diocesim Leodiensem in singulis ecclesiis celebrentur cum IX leccionibus festai sanctorum Gregorii, Benedicti, Ambrosii, Barnabe, Dominici, Augustini, Ieronimi, Francisci, Luce, Leonardi, et Undecim millium Uirginum.</p>
                    <p>Nolumus tamen quod populus in dictis festis cesset ab operibus suis.</p>
                </div>
                <div>
                    <head>Capitulum N24</head>
                    <p>Festa eciam que per totum annum nos precipimus celebrari sunt hec: in ianuario, festa Circumcisionis, Epiphanie, Conuersionis sancti Pauli;</p>
                    <p>in februario, festa Purificacionis, Cathedre sancti Petri, Matthie apostoli;</p>
                    <p>in marcio, festum Annunciacionis;</p>
                    <p>in aprili, nullum festum nisi forte Pascha;</p>
                    <p>in maio, festum apostolorum Philippi et Iacobi, Inuencionis sancte Crucis, sancti Seruatii, Ascensionis;</p>
                    <p>in iunio, festa Natiuitatis beati Iohannis Baptiste, Petri et Pauli apostolorum;</p>
                    <p>in iulio, festa Maagdalene, Iacobi apostoli;</p>
                    <p>in augusto, festa sancti Petri ad Uincula, Laurentii, Assumpcionis beate Marie Uirginis, beati Bartholomei;</p>
                    <p>in septembri, festa Natiuitatis beate Marie Uirginis, sancti Lamberti, sancti Matthei apostoli, sancti Michelis;</p>
                    <p>in octobri, festa sancti Dionisii, sanctorum apostolorum Simonis et Iude;</p>
                    <p>in nouembri, festa Omnium Sanctorum, sancti Huberti, sancti Martini, sancte Katharine et sancti Andree;</p>
                    <p>in decembri, festa sancti Nicholai, sancti Thome, Natiuitatis Domini, sancti Stephani et sancti Iohannis euangeliste apostoli, et sanctorum Innocentium.</p>
                    <p>Festum Pasche Domini, quocumque mense accidat, cum tribus diebus, et festum Penthecostes cum tribus diebus sequentibus sollempniter celebrentur.</p>
                    <p>Quelibet ecclesia festum sui patroni et sue dedicacionis celebret in sua parochia.</p>
                </div>
                <div>
                    <head>Capitulum N25</head>
                    <p>Omnia uero alia festa, exceptis predictis, non precipimus celebrari, nec proclamentur in synodo qui ea infringunt, sed in ipsis deuocioni hominum relinquantur:</p>
                    <p>ita quod qui noluerint ea celebrare, propter hoc nec penam, nec culpam incurrant, prouiso tamen quod in ecclesiis eorum fiant officia a clericis et sacerdotibus modo debito et consueto.</p>
                </div>
                <div>
                    <head>Capitulum N26</head>
                    <p>Item, precipimus omnibus sacerdotibus sub pena suspensionis et excommunicacionis, quod feria secunda et tercia ante diem Cinerum ab esu carnium se abstineant.</p>
                </div>
                <div>
                    <head>Capitulum N27</head>
                    <p>Item, statuimus quod in omnibus uigiliis apostolorum, preterquam in uigiliis beati Iohannis euangeliste, beatorum Philippi et Iacobi, ieiunetur.</p>
                    <p>Et hoc presbyteri pre- cipiant populo sibi subdito, et in uigiliis Omnium Sanctorum, Natiuitatis Domini, Assumpcionis beate Marie Uirginis ieiunetur et a lacticiniis abstineatur.</p>
                </div>
                <div>
                    <head>Capitulum N28</head>
                    <p>Item, precipimus omnibus clericis uxoratis, qui beneficia ecclesiastica detinent, quod infra mensem post presentis synodi celebracionem ea resignent;</p>
                    <p>quod si forte neglexerint, ipsos ex tunc excommunicamus, et excommunicatos denunciamus.</p>
                </div>
                <div>
                    <head>Capitulum N29</head>
                    <p>Item, precipimus omnibus qui fuerint clerici et bigami sunt effecti, quod tonsuram et habitum non deferant clericalem, alioquin nos ipsos excommunicamus, cum bigamus non debeat gaudere priuilegio clericali.</p>
                </div>
                <div>
                    <head>Capitulum N30</head>
                    <p>Excommunicamus eciam et excommunicatos denunciamus omnes laicos et alios quoscumque qui clericos deassecurauerint, maxime coram suo iudice, uolentes facere iustitie complementum, nisi eosdem infra octo dies assecurauerint et a premissis destiterint, et ulterius talia non attentauerint, et nos omnibus iudicibus ecclesiasticis, decanis, capitulis, archidiaconis et aliis precipimus, quod celeriter laicis de clericis faciant iustitie complementum, alioquin nos et officialis noster iusticiam faciemus.</p>
                </div>
                <div>
                    <head>Capitulum N31</head>
                    <p>Item, cum in aliquibus locis clerici in illo loco potentes consanguineos et amicos suos seu alios ad hoc inducunt et incitant precibus, precio, seu eciam nutu uel signis aliquibus, quod aliis clericis, minas inferant, uel noceant, eosdem ledant seu grauent, nos errori obuiare uolentes, excommunicamus et excommunicatos denunciamus omnes clericos qui ulterius talia fecerint, et omnes alios qui amicis suis, consanguineis uel aliis mandauerint, preceperint uel iniunxerint, seu ipsos rogauerint, uel incitauerint prece, precio, nutu, uel aliquibus signis, uel ratum habeant quos clericis minas inferant, noceant, uel ipsos ledant in corpore uel rebus nisi tales clerici infra quindenam a tempore presentis synodi premissa reuocent, et faciant quod propter ipsos talibus clericis mala non fiant, et eciam omnes illos qui de cetero talia facere presumpserint, uel consilium et auxilium ad hoc adhibuerint.</p>
                </div>
                <div>
                    <head>Capitulum N32</head>
                    <p>Item, prohibemus ne clerici exerceant negocia turpia uel officia inhonesta que non decent clericos, qualia sunt hec:</p>
                    <p>usura et omnis usure species, turpis questus, scilicet cum aliquid carius uenditur, siue propter diem siue propter terminum;</p>
                    <p>officium campsoris, carnificis, tabernarii, proxenete, fullonis, sutoris, textoris;</p>
                    <p>nec sint histriones, ioculatores, balliui, forestarii seculares, goliardi, thelonearii, unguentarii, triparii, molendinarii.</p>
                    <p>Si uero clerici aliqua talia officia exercuerint, a suo prelato super hoc puniantur.</p>
                </div>
                <div>
                    <head>Capitulum N33</head>
                    <p>Item, nullus presbyter permittat aliquem predicare in ecclesia sua, nisi sit authentica persona, uel de ordine Predicatorum uel Fratrum Minorum, et habeat licenciam suorum priorum uel ministrorum suorum, uel licenciam super hoc a nobis habeat specialem.</p>
                </div>
                <div>
                    <head>Capitulum N34</head>
                    <p>Item, statuimus ut corpus Domini seruetur tam in conuentualibus ecclesiis, quam eciam in praochialibus.</p>
                </div>
                <div>
                    <head>Capitulum N35</head>
                    <p>Item, statuimus super apostatas, discursores et uagos et ignotos clericos, de quibus an sacerdotes sint uel quales non immerito dubitatur, ut nullus rector ecclesie uel altaris aliquem tacite uel expresse admittat in socium, uel ad celebrandum sacramentum, uel aliquod diuinum officium exercendum, nisi notum de ordinibus, moribus et conuersacione, ac alias commendatum, et si omnino extraneus uel peregrinus fuerit, per nos, officialem nostrum, seu loci archidiaconum cum examinacione debita approbatus et admissus ad huiusmodi officia exercenda admittatur.</p>
                    <p>Et si quis rector ecclesie uel altaris aliquem contra hoc admiserit, suspensus sit propter hoc ipso facto, eo saluo quod honeste persone peregrinantes, que non pro questu, sed pietatis et deuocionis intuitu missam dicere uoluerintk, admitti poterunt, si requirent.</p>
                </div>
                <div>
                    <head>Capitulum N36</head>
                    <p>Item, cum intellexerimus quod quidam laici capellas et altaria in ecclesiis construxerunt propria auctoritate et sine licencia sui episcopi et easdem capellas seu altaria dotare non curant, sed de anno ad annum, seu de mense ad mensem, uel de tempore ad tempus conducunt presbyteros uagabundos pro precio quantum potuerint minori ad celebrandum in ipsis capellis uel altaribus, tales presbyteros instituendo et remouendo pro eorum uoluntate, nos talia sub pena anathematis fieri prohibemus, precipientes rectoribus ecclesiarum sub quibus tales capelle et altaria consistunt, quod moneant illos qui tales capellas et altaria construxerunt, ut ipsas uel ipsa dotent, alioquin ipsos competenti monicione premissa excommunicent, et nomina eorum nobis uel nostro officiali remittant, et in ipsis capellis ac altaribus, quousque dotentur, aliquatenus diuina celebrari non permettant, nisi per suum archidiaconum.</p>
                </div>
                <div>
                    <head>Capitulum O</head>
                    <p>De monachis</p>
                </div>
                <div>
                    <head>Capitulum O1</head>
                    <p>Statuimus ut nullus monachus aut monialis claustrum suum exeat per ciuitatem, uillas uel oppida discurrendo, aut in villa monasterio adiacente comedere audeat, nisi ex causa racionabili et urgente;</p>
                    <p>et id tunc fiat cum prelati sui licencia speciali, quam licenciam prelatus uel prelata non dent, nisi euidens et iusta causa, et non possit sine scandalo denegari.</p>
                </div>
                <div>
                    <head>Capitulum O2</head>
                    <p>Item, precipimus sub pena suspensionis et excommunicacionis late sententie ut omnes religiosi et precipue moniales, quicumque fuerint constituti, habitum ferant secundum regulam eorumdem.</p>
                </div>
                <div>
                    <head>Capitulum O3</head>
                    <p>Item, sub pena excommunicacionis late sententie precipimus omnibus monachis, monialibus et canonicis regularibus cuiuscumque ordinis nostre ciuitatis existant nef habeant proprium, nec pecuniam habeant, nisi cui hoc permittitur racione officii uel administracionis sibi commisse.</p>
                </div>
                <div>
                    <head>Capitulum O4</head>
                    <p>Item, nullus religiosus fideiubeat, uel pecuniam recipiat mutuo, sine licencia sui abbatis et conuentus, alioquin abbas et conuentus non tenebuntur respondere, nec obligati erunt ex contractu huiusmodi, et nos omnes religiosos fideiubentes, seu mutuum recipientes uel contrahentes sine licencia sui abbatis et conuentus, ipso facto suspendimus.</p>
                    <p>Caueant ergo sibi laici et alii ne de cetero cum talibus contrariant;</p>
                    <p>et precipimus omnibus presbiteris hoc statutum in ecclesiis suis pluries publicari.</p>
                </div>
                <div>
                    <head>Capitulum O5</head>
                    <p>Item, precipimus ne de cetero monachi nigri, nec canonici regulares in hiscis uel tabardis equitent uel incedant, sed tantummodo in capis rotundis uel cucullis, et si quis ex eis contra hoc fecerint, ipso facto ab ingressu ecclesie tamdiu sit suspensus, quousque absolucionis beneficium a nobis obtinuerit.</p>
                </div>
                <div>
                    <head>Capitulum O6</head>
                    <p>Item, statuimus ut nigri monachi in suis monasteriis habeant statuta felicis recordacionis domini Gregori pape et ea obseruent, et abbates eorum faciant ea obseruari, et frequenter in suis capitulis ea publicari.</p>
                </div>
                <div>
                    <head>Capitulum O7</head>
                    <p>Item, statuimus quod religiosi, cuiuscumque religionis existant, de cetero nouam domum edificare, uel oratorium nouum construere, uel antiquam transponere non présumant sine licencia nostra.</p>
                </div>
                <div>
                    <head>Capitulum O8</head>
                    <p>Item, precipimus omnibus abbatibus et prioribus, in uirtute sancte obedientie, ut omnia et singula que ad ordinem et regulam eorum pertinent, faciant ab omnibus et singulis suis monachis seu canonicis regularibus obseruari, cum apposicione pene que in regula continetur.</p>
                    <p>Rebelles uero et incorrigibiles ad nos uel nostrum officialem referant, et inobedienciam et rebellionem ipsorum nobis ostendant, ut ipsorum rebellio per ipsorum corporum detencionem seu alias per nos compescatur.</p>
                </div>
                <div>
                    <head>Capitulum P</head>
                    <p>De archidiaconis et decanis</p>
                </div>
                <div>
                    <head>Capitulum P1</head>
                    <p>Statuimus et precipimus ut omnes presbyteri et decani rurales obediant suis archidiaconis in omnibus licitis et honestis, et iura ipsorum et nostra obseruent et faciant obseruari, nolumus enim quod iura archidiaconorum nostrorum per aliquos impediantur.</p>
                </div>
                <div>
                    <head>Capitulum P2</head>
                    <p>Archdiaconi uisitent in suis archidiaconatibus ecclesias et corrigant ea que spectant ad officium suum, et in uisitandis ecclesiis subditorum recipiantur semel in anno, secundum quod in generali concilio continetur.</p>
                </div>
                <div>
                    <head>Capitulum P3</head>
                    <p>Archidiaconi uero quinque aut septem equis, decani uero duobus equis contenti existant, nec cum canibus uenatoriis et auibus proficiscantur;</p>
                    <p>et ita procedant, ut non que sua sunt, sed que Iesu Christi sunt querere uideantur, nec archidiaconi nec decani recipiant procuracionem aliquam in pecunia nec permittant a suis seruientibus uel clericis a sacerdotibus aliquam pecuniam exigi uel extorqueri.</p>
                    <p>Quod si contra fecerint, sciant se penam in canone super hoc constitutam incursuros et nihilominus sentencias suspensionis, excommunicacionis, uel interdicti, si quas promulgauerunt contra hoc in ecclesias uel personas decernimus non tenere.</p>
                    <p>Et cum archidiaconi uel decani uisitauerint, et ad ecclesiam aliquam peruenerint, que per se non sufficit, tunc duas uel plures coniungant, et eas uno die uisitent, et tunc expensas illius uisitacionis ab ipsis ecclesiis uisitatis pro rata cuiuslibet recipiant, nec aliquam pecuniam ab ipsis ecclesiis habeant, quam quod expense illius uisitacionis soluantur.</p>
                </div>
                <div>
                    <head>Capitulum P4</head>
                    <p>Cum archidiaconi in ecclesiis et earum appendiciis, et decani in capellis in nostra diocesi habeant instituere de consuetudine, precipimus eisdem quod nullum ad regimen parochialis ecclesie admittant uel instituant, nisi qui XXV annum etatis sue attigerit, et si archidiaconi uel decani uel eorum clerici scienter contrarium fecerint, nos ipso facto contrarium facientes, prout antecessores nostri fecerunt, suspendimus a diuinis, et nos collaciones ecclesiarum parochialium, admissiones et instituciones ad easdem faciendas uel factas a tempore generalis concilii ultimi Lugdunensis personis qui uigesimum quintum annum etatis sue non attigerint, pronunciamus et declaramus ipso iure nullas esse, et nullus admittatur ad regimen parochialis ecclesie, nisi qui sciencia et moribus idoneus existât, et infra tempus a iure statutum possit in presbyterum ordinari.</p>
                </div>
                <div>
                    <head>Capitulum P5</head>
                    <p>Is eciam ad regimen parochialis ecclesie assumitur, si a tempore institucionis sue in presbyterum non fuerit ordinatus, et personaliter non residerit in eadem, ex tunc anno elapso, nulla eciam monicione premissa, a dicta ecclesia est priuatus.</p>
                    <p>Poterit tamen super residencia dispensari per eum qui super hoc habuerit potestatem.</p>
                </div>
                <div>
                    <head>Capitulum P6</head>
                    <p>Nichil exhibeatur, nichil detur archidiaconis uel decanis, seu aliis racione uisitacionis, nisi personaliter ad ecclesias uisitacionis causa accesserint.</p>
                </div>
                <div>
                    <head>Capitulum P7</head>
                    <p>Si quis autem archidiaconus uel decanus, uel alius loco archidiaconi uel decani parochialis ecclesie regimen cuiquam qui nondum XXV etatis sue annum attigerit scienter contulerit, nos eosi ipso facto suspendimus.</p>
                </div>
                <div>
                    <head>Capitulum P8</head>
                    <p>Archidiaconi uel decani nullum admittant ad aliquod beneficium ecclesiasticum, nisi primo iuret quod ipsum beneficium canonice sit adeptus, et quod alienata ipsius ecclesie pro posse reuocabit, et quod in adepcione illius beneficii nullam simoniam uel paccionem illicitam non commisit, nec credit ab aliquo commissam, et quod infra annum debet ad sacerdotium promoueri et personaliter in ecclesia sua deseruire.</p>
                </div>
                <div>
                    <head>Capitulum P9</head>
                    <p>Nullus eciam archidiaconus aliquem presbyterum qui in alio archidiaconatu uel alia diocesi fuerit conuersatus recipiat uel celebrare permittat, nisi per litteras archidiaconi in cuius archidiaconatu conuersatus est ei constiterit de conuersacione eius, et eum non pati legitimum impedimentum quominus diuina ualeat celebrare.</p>
                </div>
                <div>
                    <head>Capitulum P10</head>
                    <p>Cum eciam a nostris antecessoribus quoddam statutum factum fuit quod est tale: Cum alia uice inhibuerimus, ne aliqui archidiaconi rurales officiales habeant, qui cognoscant de causis, cum ipsi archidiaconi et eorum officiales inueniri debeant in cathedrali ecclesia, ubi possunt subditis iustitie plenitudinem exhibere et copiam habere consilii, denunciamus omnes illos excommunicatos qui tale officium exercebunt sine nostro consensu, et nos premissa sub pena excommunicacionis obseruari precipimus.</p>
                </div>
                <div>
                    <head>Capitulum P11</head>
                    <p>Cum autem aliquis ad parochialem ecclesiam uel ad beneficium aliquod archidiacono uel decano presentatur, fiant tres proclamaciones, ut in matrimonio, super dicta presentacione, et citentur omnes qui sua credent interesse ad uidendam admissionem ipsius, et dicendum quicquid uelint proponere seu opponere de iure contra dictam1 presentacionem, et si nullus comparuerit contra presentatum, tunc examinetur presentatus de sciencia, moribus et uita.</p>
                    <p>Et si idoneus fuerit, admittatur; et si non fuerit idoneus, non admittatur; et si aliquis comparuerit et se opposuerit dicte presen- tacioni, uel si plures fuerint ad ipsum beneficium presentati, tunc archidiaconus uel decanus causam opposicionis et de iure presentatorum cognoscat, et qui pocior fuerit in iure ad dictam ecclesiam admittatur, nec occasione litis uel controuersie per aliquam composicionem uel conuencionem ecclesiarum aut fructuum particio fiat, et si quid contra hoc factum fuerit, illud decernimus irritum et inane.</p>
                </div>
                <div>
                    <head>Capitulum P12</head>
                    <p>Prohibemus eciam ne fiant resignaciones ecclesiarum, nisi in manibus prelati ecclesie, alioquin resignacio non tenet saltem quoad ecclesiam.</p>
                </div>
                <div>
                    <head>Capitulum P13</head>
                    <p>Precipimus eciam decanis ruralibus quod in suis decanatibus diligenter inquirant utrum aliqui filii sacerdotum uel illegitime nati obtineant aliqua beneficia ecclesiastica sine dispensacione sedis apostolice.</p>
                    <p>Quos si inuenerint, nuncient patronis beneficiciorum quod ipsa beneficia congerant personis idoneis, et nomina talium sub pena excommunicacionis superiori suo remittant.</p>
                </div>
                <div>
                    <head>Capitulum P14</head>
                    <p>Nullus filius sacerdotum obtineat beneficium in quo pater suus immediate deseruiuit.</p>
                </div>
                <div>
                    <head>Capitulum P15</head>
                    <p>Decani eciam infra duos menses proximos faciant congregacionem suorum presbyterorum, et precipiant cuilibet presbytero et curato maxime quod habeat ista statuta huius synodi, et ea intelligat et legat.</p>
                    <p>Et si presbyteri statuta non intelligent, decanus exponat ea presbyteris, et precipimus omnibus presbyteris curatis, sub pena exommunicacionis, quod ista habeant statuta, et ea sepius legant et intelligent omnes articulos statutorum, per quos incurritur sentencia suspensionis et excommunicacionis seu interdicti ipso facto, et que sub eisdem penis precipiuntur obseruari exponant suis subditis, tam in ecclesiis suis, quam alibi in lingua propria.</p>
                    <p>Et doceant suos subditos quam periculosa sit excommunicacio que repellit hominem a participacione sacramentorum et a communione fidelium, scilicet ab ecclesia militante et triomphante et doceant subditos suos quia sentencia excommunicacionis, eciamsi sit iniusta, timenda est et tenenda, et hoc ipsi presbyteri faciant ad minus semel in mense, et ipsi presbyteri admittant siue in ecclesia siue extra excommunicatos et interdictos ad predicacionem, et post predicacionem eos expellant ab ecclesia.</p>
                </div>
                <div>
                    <head>Capitulum P16</head>
                    <p>Decani non faciant assisiam uel talliam super presbyteros suos.</p>
                    <p>Decani pro nuptiis consanguineorum suorum non mittant presbyteris sibi subditis ioculatores remunerandos, nec presbyteri suis sociis, nec clerici clericis.</p>
                    <p>Decani et presbyteri non emant a questuariis futuros prouentus seu questus faciendos.</p>
                </div>
                <div>
                    <head>Capitulum P17</head>
                    <p>Item precipimus omnibus decanis et sacerdotibus conciliorum sub pena suspensionis et excommunicacionis, quod quolibet anno excessus contingentes in decanatibus et parochiis eorum et ad nostram correccionem spectantes, officiali nostro uel illi qui erit ex parte ipsius referant fideliter, cum super hoc fuerint requisiti.</p>
                </div>
                <div>
                    <head>Capitulum P18</head>
                    <p>Item, prout antecessores nostri statuerunt, precipimus uniuersis conciliorum decanis quod ipsi diligenter inquirant numerum et nomina ecclesiarum in quibus inuestiti personaliter non deseruiunt, et nobis seu officiali nostro remittant.</p>
                </div>
                <div>
                    <head>Capitulum P19</head>
                    <p>Item, similiter inhibemus ne aliquis decanus presbyteros extra Leodiensis diocesi ab alienis quibuscumque episcopis ordinatos permittant in suo decanatu celebrare, nisi per litteras nostras eis ostenderint ipsos super hoc esse licenciatos et tunc eos licencia nostra concessa terminos excedere non permettant.</p>
                </div>
                <div>
                    <head>Capitulum P20</head>
                    <p>Item, statuimus, prout antecessores nostri statuerunt, quod decani conciliorum singulis annis personaliter in Cena Domini consecracioni erismatis intersint reuerenter et decenter, nisi legitimo detenti sint impedimento, et tunc sacerdotes pro se mittant, qui ipsos legitime excusent et eorum uices gerant.</p>
                </div>
                <div>
                    <head>Capitulum P21</head>
                    <p>Decani uero crismate ad loca sua deportato, illud sacerdotibus suis personaliter et reuerenter, si fieri potest, uenientibus tradant, alioquin sacerdotibus notis et fide dignis, pro se missis in honesto habitu, munda et honesta uasa deferentibus, sanctum erisma et oleum sanctum et oleum infirmorum, sub debita distinccione signorum distribuant sine exaccione alicuius pecunie, precii pro laboribus et expensis, mandantes quod de cetero nulli laico predicta tradantur deferenda.</p>
                </div>
                <div>
                    <head>Capitulum P22</head>
                    <p>Precipimus eciam, prout antecessores nostri preceperunt, omnibus archidiaconis ne aliquem uicarium in suis archidiaconatibus ad aliquam ecclesiam admittant, nisi prius uicarius iurauerit quod sine diminucione stipendii dari consueti admittitur, nec admittant aliquem in uicarium qui in aliena ecclesia est canonice inuestitus uel uicarius legitimus, et precipimus omnibus archidiaconis ut uicariis faciant debitam competenciam assignari.</p>
                </div>
                <div>
                    <head>Capitulum P23</head>
                    <p>Suspendimus eciam ab officio omnes uicarios qui inuestitis aliquid dant, concedunt uel promittunt ad suspendendum, supplantandum alios et obtinendum uicarias.</p>
                </div>
                <div>
                    <head>Capitulum P24</head>
                    <p>Item, precipimus omnibus archidiaconis, quod quando uisitant ecclesias sui archidiaconatus, et inuenerint in ecclesia defectum in libris missalibus et aliis, ad que maior decima parochie tenetur, ipsi moneant detentores dicte decime quod predictum defectum siue defectus suppleant infra terminum competentem, alioquin fructus dicte decime inbanniant et saisiant auctoritate nostra, donec de predictis fuerit satisfactum.</p>
                    <p>Et quicumque post huiusmodi inbannicionem de huiusmodi fructibus se intromiserit, si est persona religiosa uel ecclesiastica, ipsam a diuino officio suspendimus ipso facto; si uero laica, ipsam eo facto excommunicamus.</p>
                    <p>Damus autem archidiaconis potestatem relaxandi sentencias, quando de premissis fuerit satisfactum.</p>
                </div>
                <div>
                    <head>Capitulum P25</head>
                    <p>Item, ordinamus et precipimus omnibus inuestitis et rectoribus parochialium ecclesiarum, et aliis ecclesiarum prelatis, quod statutis temporibus successiue prout onus beneficii eorum requirit, se faciant in presbyteros ordinari, et in suis ecclesiis personaliter deseruiant, alioquin ipsos suspendimus ab officio.</p>
                    <p>Et si in ipsa suspensione per mensem steterint, ipsos excommunicamus, nisi super hoc cum ipsis fuerit dispensatum ab eo qui in hoc faciendi habuerit potestatem.</p>
                </div>
                <div>
                    <head>Capitulum P26</head>
                    <p>Item, inhibemus eciam ne aliquis de beneficio ecclesiastico in temporalibus seu spiritualibus ad ipsum beneficium spectantibus se aliquatenus intromittat, antequam ad ipsum beneficium canonice admissus fuerit uel receptus ad ipsum beneficium ab ipso prelato habente super hoc potestatem.</p>
                    <p>Et nos omnes intromittentes seu ingerentes se de beneficio ecclesiastico in spiritualibus uel temporalibus, antequam ad ipsa admissi uel recepti canonice fuerint, excommunicamus et excommunicatos denunciamus.</p>
                    <p>Et nichilominus declaramus ipsos a iure, si quid eisdem ex presentacione seu collacione aliqua eis competat ad ipsum beneficium, cecidisse ipso iure.</p>
                </div>
                <div>
                    <head>Capitulum P27</head>
                    <p>Ordinamus eciam quod uicarii habeant competenciam quindecim librarum alborum ad minus, nisi loca sint solempnia, uel habeant onera adeo magna, quod racione predicta eis plus debeat assignari, et hoc taxacioni archidiaconi committimus de consilio ordinarii faciende, que fieri uolumus tam de ecclesiis parochialibus que subsunt archidiaconis, quam de aliis qui a iurisdiccione archidiaconorum sunt exempte, quam eciam de capellis.</p>
                    <p>Uolumus eciam quod a predictis archidiaconis taxetur de quibus bonis et qualibus dicta competencia recipi debeat.</p>
                </div>
                <div>
                    <head>Capitulum P28</head>
                    <p>Item, committimus archidiaconis et decanis quod inquirant de ecclesiis defalcatis, et nobis referant quot ecclesie sunt defalcate et per quos et in quibus, et nos omnes defalcaciones ecclesiarum minus legitime factas reuocamus, et precipimus sub pena excommunicacionis omnibus qui bona ecclesiarum habeant per defalcacionem minus legitime factam, quod ea ecclesiis a quibus sunt defalcata restituant, et de receptis satisfaciant eisdem infra quatuor menses a tempore presentis concilii, alioquin omnes dicta bona sic defalcata detinentes, si sint persone religiose uel ecclesiastice suspendimus a diuinis, si laici sint, eas excommunicamus.</p>
                </div>
                <div>
                    <head>Capitulum P29</head>
                    <p>Item, committimus archidiaconis quod ubicumque sunt ecclesie adeo tenues quod inuestiti de redditibus earum non possunt honeste sustentari de decimis uel aliis bonis que recipiuntur a patronis suis, siue patroni sint ecclesiastice persone siue seculares, racione ipsarum ecclesiarum, siue iuris patronatus competentem porcionem inuestitis assignent;</p>
                    <p>et si defectus fuerit in bonis patronorum, cogantur parochiani ad supplementum.</p>
                </div>
                <div>
                    <head>Capitulum P30</head>
                    <p>Item, in uirtute sancte obedientie inhibemus officiali nostro, archidiaconis, decanis et quibuscumque aliis prelatis, capitulis et conuentibus ciuitatis et nostre diocesis Leodiensis, ad quos admissiones, instituciones, cure collaciones seu recepciones aliquarum ecclesiarum, capellarum seu beneficiorum ecclesiasticorum de iure seu consuetudine pertinent, ne pro admissione, institucione, cure collacione seu recepcione alicuius beneficii ecclesiastici, pecuniam exigant uel recipiant, aut aliud commodum temporale, cum hoc fieri non possit sine vicio simonie.</p>
                    <p>Et nos omnes et singulos prelatos cuiuscumque condicionis uel status existant, pro admissione, institucione, cure collacione seu recepcione alicuius beneficii ecclesiastici faciendis pecuniam seu aliud commodum temporale petentes et recipientes, et omnes consilium et auxilium ad hoc exhibentes, suspendimus ab officio ipso facto.</p>
                </div>
                <div>
                    <head>Capitulum Q</head>
                    <p>De sentencia excommunicacionis</p>
                </div>
                <div>
                    <head>Capitulum Q1</head>
                    <p>Cum incendiarii et effractores ecclesiarum et monasteriorum umb sint ipso facto auctoritate canonis excommunicati, et incendiarii aliarum rerum et bonorum ecclesiarum et monasteriorum sint tanquam sacrilegi excommunicandi, nos ipsos incendiarios, inuasores, raptores et detentores grangiarum, domorum et aliarum rerum et bonorum ecclesiarum et monasteriorum et eorum complices et fautores in hac parte excommunicamus et excommunicatos denunciamus.</p>
                    <p>Et precipimus omnibus rectoribus ecclesiarum, quod saltem quolibet mense semel dictam canonis et nostram excommunicacionis sentenciam innouent, et aggrauent in ipsos excommunicatos, candelis accensis, campanis pulsatis, in speciali de quibus eisdem constiterit, et in generali de quibus eis non constiterit.</p>
                    <p>Et si a tempore perpetrati delicti huiusmodi malefactores non satisfecerint ecclesiis quibus damnum intulerunt, infra quindenam, si sint domini huiusmodi malefactores habentes terram et districtum, eorum tunc terras et districtum statuimus esse suppositos et supponimus ecclesiastico interdicto.</p>
                    <p>Si uero terram uel districtum non habent, statuimus quod per decanum concilii uel presbyterum loci, in quo huiusmodi delictum est perpetratum, dum hoc eis innotuerit per euidenciam facti, testes idoneos, quos audiendi ipsis conferimus potestatem, aut per famam publicam, denuncientur iudici seu domino sub cuius districtu iidem malefactores morantur uel consistunt, predictum delictum sic esse factum.</p>
                    <p>Et si dominus uel iudex sub quo dictus malefactor consistit uel moratur, post dictam denunciacionem infra quindecim dies iusticiam non fecerit de dicto malefactore, tunc dictum dominum et eius iusticiam excommunicamus et excommunicatos denunciamus.</p>
                    <p>Et si ipse dominus et eius iusticia dictam excommunicacionem per quindecim dies sustinuerint, precipimus ex tunc per singulos presbyteros dicti decanatus in dictum dominum et eius iusticiam innouari et aggrauari dictam excommunicacionis sentenciam singulis diebus dominicis et festiuis, candelis accensis, campanis pulsatis, uxores et earum familias extra ecclesiam tenendo.</p>
                    <p>Et si ipse dominus uel eius iusticia et complices dictam excommunicacionis sentenciam per alios quindecim dies sustinuerint animo indurato, statuimus quod ex tunc tota terra et districtus ipsius domini sint suppositi et supponimus eosdem ecclesiastico interdicto;</p>
                    <p>et nihilominus, in locis in quibus huiusmodi uiolencia facta fuerit et dicti malefactores commorantur, cessetur a diuinis, nec resumantur organa sine mandato nostro uel nostri officialis speciali.</p>
                </div>
                <div>
                    <head>Capitulum Q2</head>
                    <p>Item excommunicamus et precipimus excommunicatos denunciari omnes illos qui immunitates ecclesiarum uiolant, uidelicet qui hominem de ecclesia uel eius cimeterio extraxerint, uel quolibet alio modo uiolauerint ecclesiam, et si ipsi uiolatores infra septem dies a tempore perpetrati delicti non restituerint hominem ecclesie predicte a qua eum receperunt, statuimus quod ex tunc sentencia excommunicacionis predicta in eosdem, eorum complices et fautores innouetur et aggrauetur singulis diebus dominicis et festiuis, candelis accensis et campanis pulsatis.</p>
                    <p>Et si dicti malefactores per alios quindecim dies dictam excommunicacionem animo sustinuerint indurato, statuimus quod ex tunc cessetur a diuinis in locis in quibuscumque tales uiolatores fuerint uel morantur, quamdiu ibidem morantur, et per triduum postquam recesserint a dicto loco.</p>
                    <p>Et quia nonnulli iudices et alii, dum hominem quem ab ecclesia extrahere uolunt pro delicto sibi imposito, non audent extrahere propter censuram ecclesiasticam uitandam ab eadem, per excogitatam maliciam obsident et custodiunt ecclesiam manibus armatis, et defendunt ne uictualia homini existenti in ecclesia conferantur, ut ipsum hominem in ecclesia existentem fame compellant exire ecclesiam, nos talia fieri ulterius prohibemus, et precipimus presbyteris ecclesie et aliis Christi fidelibus in qua idem homo confugit, ut dicto homini alimentai et uita necessaria administrari faciant, et obsidentes ecclesiam, si ad monicionem presbyteri eiusdem ab obsessione predicta non recedant, et ipsi homini alimenta administrari non permettant, nominatim eos excommunicet presbyter loci auctoritate nostra et excommunicatos denunciet, et nomina ipsorum et seriem facti officiali nostro rescribat.</p>
                    <p>Et si ipsi excommunicati nichilominus perstiterint in sua malicia, nec recesserint ab obsidione predicta, statuimus quod in quibuscumque locis ex tunc uenerint seu morentur dicti obsidentes seu custodientes ecclesiam, cessetur a diuinis, nec resumentur organa sine mandato nostro uel officialis nostri speciali.</p>
                    <p>Et nos ecclesiam sic obsessam, a qua ipsi obsidentes moniti, ut dictum est, non recedunt, supponimus ecclesiastico interdicto.</p>
                    <p>Si uero dubitetur utrum fugiens ad ecclesiam propter delictum ab eo commissum sit ecclesia defendendus, scribatur factum nostro officiali, et quod per ipsum officialem decretum fuerit obseruetur.</p>
                </div>
                <div>
                    <head>Capitulum Q3</head>
                    <p>Item, precipimus et mandamus quod omnes capientes clericos uel ecclesiasticas personas, cum eorum complicibus et fautoribus in hac parte, propter hoc auctoritate canonis excommunicati denuncientur nominatim, si nomina ipsorum sciri potuerint, alioquin generaliter publice singulis diebus dominicis et festiuis, candelis accensis, pulsatis campanis excommunicati denuncientur, statuentes quod loca in quibus clerici uel ecclesiastice persone capiuntur, seu loca in quibus capti detineantur, dummodo per diem et noctem detenti fuerint ibidem, supposita sint ecclesiastico interdicto, et in locis in quibus clerici seu ecclesiastice persone captiui deducuntur sine mora unius diei ibidem facienda, cessetur a diuinis per triduum.</p>
                    <p>Et in quibuscumque locis capientes seu detinentes clericos uenerint, dummodo presbytero loci hoc constiterit, quamdiu ibidem extiterint, cessetur a diuinis, et si ibidem pernoctauerint per biduum post eorum recessum.</p>
                </div>
                <div>
                    <head>Capitulum Q4</head>
                    <p>Item, excommunicamus omnes iudices, scabinos et iusticiam secularem exercentes et dominos temporales, per quorum loca et</p>
                    <p>districtum clerici captiui deducuntur, seu in quorum locis detinentur, si clericos a manibus dictorum capientium non liberauerint, seu arrestauerint et detineant, dummodo ipsi domini, scabini, iusticia et iudices</p>
                    <p>sciuerint ipsos clericos esse captos, et a manibus dictorum capientium per suam potenciam deliberare potuerint eosdem.</p>
                    <p>Et si capientes clericos sint domini temporales, et terram siue districtum habeant, ipsos clericos infra triduum a tempore perpetrati delicti a dicta captiuitate non deliberauerint, uel exire permiserint, ex tunc tota terra eorum supposita sit ecclesiastico interdicto.</p>
                </div>
                <div>
                    <head>Capitulum Q5</head>
                    <p>Preterea statuimus quod clerici seu capellani dominorum seu nobilium uel aliarum personarum qui fuerint pro inieccione manuum in clericum uel causa aliquorum excessuum sentencia excommunicacionis innodati, dominis suis in huiusmodi iniuriis consilium uel auxilium uerbo aut facto non impendant, alioquin nouerint se eadem sentencia innodatos, sed ipsos dominos suos excommunicatos modis omnibus quibus potuerunt inducant, ut de hiis pro quibus excommunicati existunt satisfaciant.</p>
                    <p>Quod si infra mensem eosdem dominos suos inducere nequiuerint, ex tunc omnino recedant ab eisdem, nec eis communicent, alioquin ipsos clericos et capellanos qui ultra id tempus mensis cum dictis dominis suis excommunicatis permanserint et eis communicauerint, maiori excommunicacione excommunicamus, et statuimus esse excommunicatos, et eos precipimus per singulos presbyteros publice, candelis accensis, campanis pulsatis, denunciari excommunicatos.</p>
                </div>
                <div>
                    <head>Capitulum Q6</head>
                    <p>Item, excommunicamus et excommunicatosq denunciari mandamus omnes dominos, principes et iudices, et alios quoscumque cuiuscumque condicionis uel status existant, qui rectoribus et inuestitis ecclesiarum et aliis personis ecclesiasticis inhibent, et minas eisdem imponunt ne morari possint in parochiis et locis suis, et accedere ad ecclesiamr et loca sua, propter quod pluries diuina officia in nostra diocesi impediuntur.</p>
                    <p>Et eciam excommunicamus omnes illos et excommunicatos denunciamus qui in premissis consilium adhibent et premissa fieri procurant.</p>
                </div>
                <div>
                    <head>Capitulum Q7</head>
                    <p>Item, statuimus ut occisores, mutilatores et percussores atrociter clericorum et ecclesiasticarum personarum, et clericos capientes et in captiuitate detinentes, seu per captiuitatem aliquam pecuniam ab eis extorquentes, propter hoc auctoritate canonis excommunicentur per omnes ecclesias ciuitatis et diocesis Leodiensis, et omnes operam seu consilium ad hoc adhibentes ab omnibus presbyteris et ecclesiarum rectoribus, singulis diebus dominicis et festiuis, candelis accensis, campanis pulsatis, nominatim de quibus constiterit et generaliter de quibus non constiterit excommunicati denuncientur et ab omnibus arctius euitandi, donec sufficienter satisfecerint de commisis et a sede apostolica meruerint beneficium absolucionis obtinere.</p>
                </div>
                <div>
                    <head>Capitulum Q8</head>
                    <p>Preterea, locus omnis ad quem uenerint tales excommunicari, quamdiu ibidem fuerint, et post duos dies sequentes immediate a recessu ipsorum, si in eodem loco biberint uel comederint, et per duos dies sequentes ulterius si in eodem loco pernoctauerint, et locus in quo talis uiolencia facta fuerit, et in quo dicti malefactores per octo dies moram traxerint, sit interdictus.</p>
                    <p>Et si huiusmodi sacrilegi seu malefactores terram seu iurisdiccionem uel districtum habuerint, et si infra tres menses a tempore perpetrati delicti ad arbitrium nostrum non satisfecerint de delicto, eorumdem terra et districtus ex tunc ecclesiastico ipso facto sint suppositi interdicto.</p>
                </div>
                <div>
                    <head>Capitulum Q9</head>
                    <p>Preterea si domini terre in quorum districtibus manent et ubi domicilium habent huiusmodi sacrilegi, uel ubi tam enorme scelus commissum exstiterit, tam nepharios sacrilegos et nephandos in suis districtibus sustinuerint, et contra eos ad priuacionem bonorum et proscripcionem de terra non processerint, et iusticiam, prout ex officio suo tenentur, super hoc non fecerint infra quindecim dies postquam de delicto huiusmodi constiterit eisdem per famam publicam uel per denunciacionem decani seu presbyteri loci, quam ab ipso decano seu presbytero loci fieri precipimus sub pena excommunicacionis quam cito, per famam, querimoniam alicuius, aut euidenciam rei, testimonium, aut alio modo constiterit seu alias legitime, statuimus quod ex tunc ipsi domini terre et eorum iudices, scabini et iusticia, excommunicacionis sentenciam incurrant.</p>
                    <p>Et si per quindecim dies dictam excommunicacionem animo sustinuerint indurato, ex tunc tota terra eorum ecclesiastico sit supposita interdicto, et contra eos nihilominus procedatur, prout requisierit proteruitas delinquentis.</p>
                </div>
                <div>
                    <head>Capitulum Q10</head>
                    <p>Item, statuimus et precipimus, ut ubicumque bona bona ecclesiarum uel ecclesiasticarum personarum mobilia fuerint uiolenter accepta seu imbannita per iudicem secularem, uel immobilia arrestata uel occupata, si hoc decano uel presbytero loci innotuerit, quibus in hoc fidem adhibemus et adhiberi precipimus, cessetur a diuinis ibidem, donec dicta fuerint legitime restituta et dearrestata, et satisfactum fuerit de commissis, nec resumantur organa1 sine nostro uel officialis nostri speciali mandato.</p>
                    <p>Et si dominus uel iudex loci premissa fecerit, ipso facto sit excommunicatus;</p>
                    <p>et si per quindecim dies huiusmodi excommunicacionem animo sustinuerit indurato, tota terra dicti domini uel iudicis ex tunc supposita sit ecclesiastico interdicto.</p>
                    <p>Si uero persona secularis iurisdiccionem in dicto loco non habens premissa fecerit, sentenciam excommunicacionis incurrat, ipso facto.</p>
                    <p>Precipimus decano et presbytero loci, ut domino seu iudici loci premissa denuncient; et si ipse dominus infra triduum, postquam de premissis eidem constiterit per denunciacionem decani uel presbyteri loci, euidenciam rei, famam publicam, seu alias legitime, premissa impedimenta uel iniurias cessare non fecerit, statuimus quod ex tunc domini et iusticia eiusdem loci siue sint villici, scabini uel alii sint ipso facto excommunicari;</p>
                    <p>et si ipsi domini et iusticia sua per quindecim dies dictam excommunicacionem sustinuerint animo indurato, ex tunc tota terra et districtus eorumdem suppositi sint ecclesiastico interdicto.</p>
                    <p>Intelligimus autem bona mobilia esse detenta, ubi per noctem et diem continue detinentur. Si uero per alia loca deferantur sine intermissione temporis unius diei, ex tunc in dicto loco cessetur a diuinis quamdie dicta bona ibidem fuerint, et ipsis bonis a dicto loco depositis, presbyter organa resumere poterit.</p>
                </div>
                <div>
                    <head>Capitulum Q11</head>
                    <p>Item, excommunicamus et ipso iure excommunicatos denunciamus quoslibet dominos laicos uel eorum officiarios uel balliuos, aut uillicos seu forestarios quorumlibet dominorum, aut consiliarios eorumdem, qui aliqua statuta ediderint, consuetudines induxerint contra ecclesiasticam libertatem, et scriptores dictorum statutorum et iudices qui secundum statuta uel consuetudines huiusmodi presumpserint iudicare, et nichilominus statuta et consuetudines contra ecclesiasticam libertatem inducta et sentencias ex eis prolatas decernimus non tenere, et accionem seu excepcionem ex talibus sententiis non competere.</p>
                    <p>Et si aliquis secundum statuta uel consuetudines inducta seu inducenda ulterius presumpserit iudicare, sentenciam excommunicacionis incurrat, et in quibus locis talis excommunicatus uenerit et moram fecerit, cessetur a diuinis, quousque de premissis nobis satisfecerit competenter.</p>
                </div>
                <div>
                    <head>Capitulum Q12</head>
                    <p>Item, excommunicamus omnes illos, et denuncientur excommunicati, qui constituerunt et preceperunt, seu constitui uel precipi fecerunt et mandauerunt, seu bannum aliquem super hoc fecerunt, quod extra terram eorum nullus laicus debeat uocari in ius coram quocumque iudice ecclesiastico, uel laicos quoslibet querimoniam deferentes coram nobis uel nostro officiali, uel quolibet iudice ordinario uel delegato in rebus uel personis leserint, uel aliquomodo propter hoc turbauerint, et eos laicos qui absque nostra auctoritate res ecclesiarum uel ecclesiasticarum personarum inuaserint uel imbanniuerint per manum laicalem.</p>
                    <p>Et quia nonnulli iudices et domini temporales cum aliquis clericus uel laicus aliquem coram nobis seu officiali nostro, seu alio iudice spirituali in causam traxerint, patrem, matrem, fratres seu consanguineos ipsius in causam trahentis coram iudice spirituali capiunt et detinent, et bona eorumdem saisiunt, arrestant, ut per hoc agere uolentem coram spirituali iudice cogant desistere a prosecucione iuris sui, nos talia sub anathematis interminacione fieri prohibemus, et excommunicamus et excommunicatos denunciamus omnes dominos, balliuos, forestarios et iudices quoscumque, et omnes consilium, auxilium et opem in hoc prestantes, qui patrem, matrem, fratrem seu quoscumque alios consanguineos uel amicos trahentis aliquem in causam coram nobis propter hoc ceperint, detinuerint, arrestauerint, uel bona eorum saisierint uel occupauerint, et in locis in quibus talia, et ea que in statuto proxime supraposito continentur facta fuerint, cessetur a diuinis, nec resumantur organa sine mandato nostro uel officialis nostri speciali.</p>
                </div>
                <div>
                    <head>Capitulum Q13</head>
                    <p>Insuper excommunicamus illos et denuncientur excommunicati, qui portatores litterarum et executores mandatorum a nobis seu nostro officiali uel a quocumque iudice ecclesiastico destinatorum, aut sacerdotes mandata iudicum ecclesiasticorum exequentes et obseruantes capiunt et detinent seu spoliant aut bona eorum aut eis attinentium imbanniunt uel occupant, et cessetur a diuinis ubicumque executores mandatorum, uel portitores litterarum a nobis seu ab officiali nostro seu a quocumque iudice ecclesiastico destinatarum, aut querimoniam coram ecclesiastico iudice deponentes, uel officialem nostrum adeuntes, uel eorum bona capiuntur, auferuntur uel detinentur, quamdiu huiusmodi uiolencia durauerit, nec resumantur organa sine mandato nostro uel officialis nostri speciali.</p>
                </div>
                <div>
                    <head>Capitulum Q14</head>
                    <p>Et quia, ut intelleximus, nonnulli domini temporales, iudices, scabini, balliui et alii, cum portatores litterarum et executores mandatorum predicti ad loca sua uenerint, eosdem capiunt et arrestant, seu bona eorum occupant, ad excusacionem eorumdem dicentes, quod hoc non faciunt racione litterarum, et execucionis predictarum, sed racione quorumdam excessuum seu debitorum aliquorum impositorum ipsis portatoribus seu aliis executoribus ab eisdem dominis, iudicibus, balliuis et aliis.</p>
                    <p>Cum fraus et dolus nulli patrocinari debet, statuimus quod non obstantibus excusacionibus talibus, ad excommunicacionis sentenciam contra eos procedatur, et secundum formam superius expressam, nisi forte ipsi domini, iudices, balliui seu alii malefactores in hac parte coram decano seu loci presbytero per iuramentum proprium uel testes idoneos, seu alias legitime docuerint infra triduum a tempore capcionis et arrestacionis predictarum, ipsos portitores seu executores, si laici sint, aliquod delictum manifestum commisisse, et quod propter hoc uel aliam causam legitimam, et non fraudem presentis statuti, et ecclesiatice libertatis talia attentarunt.</p>
                    <p>Si uero ipsi portitores et executores clerici fuerint, tunc cum ipsi domini, iudices, balliui et alii non habeant in eosdem clericos iurisdiccionem, a pena dicti statuti non potuerunt excusari.</p>
                    <p>Et simili modo statuimus procedi contra illos de quibus fit mencio in statuto proximo supra posito.</p>
                </div>
                <div>
                    <head>Capitulum Q15</head>
                    <p>Item, excommunicamus et excommunicati denuncientur omnes illi qui manus iniecerint uel uiolenciam intulerint in rebus uel personis aliquorum predictorum, uel qui inhibent clericis uel laicis, ne pro suorum negociorum prosecucionibus, que ad forum ecclesiasticum pertinent, nos uel officialem nostrum uel ecclesiasticum iudicem adeant, seu per litteras apostolicas coram iudice ecclesiastico experiantur.</p>
                </div>
                <div>
                    <head>Capitulum Q16</head>
                    <p>Item, cum cause matrimoniales, natiuitatis alicuius, usurarum,  simonie, periurii, adulterii, fidei uiolacionis, iuris patronatus, eleccionum et plures alie ad forum ecclesiasticum pertineant secundum canonicas sancciones, ita quod secularis iudex de talibus causis ecclesiasticis cognoscere non poterit nec debet, nos excommunicamus et excommunicatos denunciamus omnes iudices et balliuos, scabinos et iusticias seculares quascumque, qui de talibus causis cognoscere et iudicare scienter presumpserint, et nichilominus sentencias et processus iudicum secularium quorumcumque habitos seu habendos super causis huiusmodi ecclesiasticis, tanquam a non suo iudice factos cassamus seu irritos et penitus non tenere nec ualere nunciamus.</p>
                </div>
                <div>
                    <head>Capitulum Q17</head>
                    <p>Item, excommunicamus et denuncientur excommunicati qui conspiracionem uel colligacionem aliquam seu fédéra fecerint de non offerendo sacerdoti, seu in nuptiis, seu in exequiis mortuorum, aut alias, seu de non soluendo decimas debitas et consuetas, seu aliquid faciendo uel non faciendo quod cedit contra iura parochialia et ecclesiasticam libertatem.</p>
                </div>
                <div>
                    <head>Capitulum Q18</head>
                    <p>Item, cum nonnulli principes, domini et iudices seculares Leodiensis diocesis tirannica prauitate adeo ecclesias et ecclesiasticas personas grauiter molestent et perturbent, quod ipse ecclesie et ecclesiastice persone sub eorum dominio constitute deterioris condicionis existunt quam sub Pharaone fuerant qui legis diuine noticiam non habebat, tallias, exacciones, peticiones et seruicia indebita dictis ecclesiis et ecclesiasticis personis imponere, et ab eisdem recipere et exigere non uerentur, adeo quod quidam eorum abusum huiusmodi frequentibus actibus induxerunt pro consuetudine facienda, licet in talibus contra libertatem ecclesiasticam perpetratis consuetudo aliqua induci non potest, que potius dicenda est corruptela, cum tanto sint grauiora peccata, quanto diutius detinent infelicem animam alligatam, nos hac generali synodo predictis principibus, dominis et iudicibus secularibus quibuscumque inhibemus districtius, ne ab ecclesiis, monasteriis uel ecclesiasticis personis huiusmodi exacciones, tallias illicitas et seruicia indebita, nomine peticionis uel quocumque alio nomine uel colore imponant, uel ab eisdem recipiant uel exigant. (Q19) Et sub pena excommunicacionis ipsis monasteriis, ecclesiis et ecclesiasticis personis inhibemus, ne ipsis principibus, dominis et iudicibus secularibus conferant uel soluant huiusmodi tallias, exacciones uel seruicia Sub nomine peticionis seu quocumque alio, cum hoc sit contra ecclesiasticam libertatem, alioquin recipientes huiusmodi tallias, exacciones et seruicia et quorum consilio uel auxilio talia facta fuerint, statuimus esse uinculo excommunicacionis ipso facto  innodatos, et si ipsi principes, domini, iudices seculares uiolenter et contra uoluntatem monasteriorum, ecclesiarum et ecclesiasticarum personarum bona eorumdem receperint, inuaserint, uel arrestauerint, seu recipi, inuadi, uel arrestari fecerint et mandauerint, racione talliarum, exaccionum et seruiciorum predictorum, ex tunc precipimus eosdem et omnes eorum complices et fautores in hac parte excommunicari et excommunicatos denunciari, et si ipsi principes, domini et iudices infra quindecim dies ex tunc proximo sequentes ab inuasione, recepcione et arrestacione non destiterint moniti super hoc, et ea que de bonis ipsorum monasteriorum, ecclesiarum seu ecclesiasticarum personarum abstulerint eisdem monasteriis, ecclesiis et ecclesiasticis personis integraliter non restituerint, tota terra dictorum principum, dominorum seu iudicum et districtus eorum supposita et suppositi sunt ecclesiastico interdicto, et in quibuscumque locis aliis ex tunc ipsi uenerint, biberint uel comederint pernoctando, per triduum cessetur a diuinis.</p>
                </div>
                <div>
                    <head>Capitulum Q20</head>
                    <p>Item, excommunicamus et excommunicatos denunciamus omnes dominos et singulos, iudices seculares, scabinos et quascumque iusticias seculares, qui clericos uel ecclesiasticas personas scienter super re mobili quocumque iure debitis, dampnis uel aliis accionibus personalibus citant, in causam trahunt seu litigare compellunt coram iusticia seculari, et procurantes premissa, et omnes qui consilium et auxilium in premissis prestiterint, et omnes iusticiarios et alios qui occasione iudicii alicuius redditi seu pronunciati contra clericos modo predicto et in foro predicto manum apponent ad personas, res, possessiones clericorum, et nichilominus sentenciam in dicto foro contra clericos latam tanquam a non suo iudice et ab excommunicatis prolatam decernimus nullam esse ipso iure, mandantes omnibus sacerdotibus locorum in quibus premissa facta fuerint, sub pena suspensionis late sententie, ut cum eisdem constiterit de uiolentiis predictis per euidenciam rei, famam publicam seu alias, cessent a diuinis sine alterius expectacione mandati, et auctores huiusmodi uiolentie excommunicent et excommunicatos denuncient, in generali de quibus non constiterit et in speciali de quibus constiterit.</p>
                </div>
                <div>
                    <head>Capitulum Q21</head>
                    <p>Item, cum nonnulli principes, domini et iudices seculares, cum directe, propter censuram ecclesiasticam et penas super hoc constitutas, contra monasteria, ecclesias et ecclesiasticas personas et eorum bona non audeant aliquid attentare, indirecte excogitatis quibusdam malitiis inhibent suis subditis ne aliquis colat terram dictorum monasteriorum, ecclesiarum uel ecclesiasticarum personarum, uel alias quam proprias, uel ad eorum molendina molant, uel aliquid simile, propter quod ipsa monasteria, ecclesie uel ecclesiastice persone graue dispendium et grauamen incurrunt, nonnulli eciam de predictis laicis per nequicias alias ponunt seu poni faciunt dicta monasteria, ecclesias et ecclesiasticas personas extra tuicionem et defensionem eorumdem, concedentes malis et peruersis licenciam, imo potius auctoritatem contra ipsa monasteria, ecclesias uel ecclesiasticas personas insurgendi uel malignandi, ut per hoc ipsi principes, domini et iudices seculares quod a monasteriis et ecclesiis et ecclesiasticis personis requirunt, licet illicitum sit, consequantur, nos tantis fraudibus et iniquitatibus obuiare uolentes, precipimus omnibus principibus, dominis, et iudicibus secularibus et ciuitatis et diocesis Leodiensis, ne de cetero talia facere presumant, statuentes quod si qui eorumdem per se uel per alium terras aut possessiones dictorum monasteriorum, ecclesiarum uel ecclesiasticarum personarum, coli et arari inhibuerint, uel ad molendina eorum moli, uel aliquid simile fieri mandauerint directe uel indirecte, uel ipsa monasteria, ecclesias uel ecclesiasticas personas extra tuicionem suam posuerint, et ab iniuriatoribus et inuasoribus eorum non defenderint super hoc requisiti, ipso facto sentenciam excommunicacionis incurrant, et omnes qui eis opem, consilium et auxilium prestant in hac parte, cum ex gladii potestate eisdem concessa teneantur ecclesias et ecclesiasticas personas defensare, et si per unum mensem dictam excommunicacionis sentenciam animo sustinuerint indurato, in quibuscumque locis ex tunc uenerint, biberint seu comederint pernoctando, per triduum cessetur a diuinis sine alterius expectacione mandati.</p>
                </div>
                <div>
                    <head>Capitulum Q22</head>
                    <p>Item, statuimus quod si aliqui nobiles et aliiw ad prelia uel aliquas expediciones procedentes iacuerint in grangiis, curtibus, seu possessionibus uel bonis ecclesiarum uel ecclesiasticarum personarum, uel monasteriorum, quod tamen fieri sub pena excommunicacionis prohibemus, et dampna aliqua uel rapinas ibidem fecerint, si infra quindenam a tempore perpetrati delicti, requisicione et monicione super hoc premissa, de dampnis et iniuriis irrogatis ab eisdem, lesis et dampnum passis non satisfecerint, ipso facto sentenciam excommunicacionis incurrant.</p>
                    <p>Et si per quindecim dies animo indurato steterint in dicta sentencia, ipsam excommunicacionis sentenciam in eosdem innouent et aggrauent singuli presbyteri singulis diebus dominicis et festiuis, candelis accensis, campanis pulsatis, et nichilominus contra eosdem procedatur sicut contra inuasores bonorum ecclesiarum et ecclesiasticarum personarum est procedendum, secundum quod superius est expressum.</p>
                </div>
                <div>
                    <head>Capitulum Q23</head>
                    <p>Item, excommunicamus, excommunicatos denunciari precipimus, omnes illos tam nobiles quam alios, qui homines nostre maioris et aliarum ecclesiarum nostre diocesis ipsis censum capitale soluentes, uel de familia eorumdem existentes, pretextu aduocacionis, seu habitacionis uel alterius coloris, exaccionibus, peticionibus uel aliis seruitutibus opprimunt uel molestant, aut mobilia ipsorum post eorum mortem accipiunt uiolenter.</p>
                </div>
                <div>
                    <head>Capitulum Q24</head>
                    <p>Item, excommunicamus et denuncientur excommunicati qui grangias ecclesiarum uel ecclesiasticarum personarum clauserint, uel terras eorum coli inhibuerint, uel pecora eorum acceperint, aut a communibus pascuis ubi pasci consueuerunt expulerint.</p>
                    <p>Omnes predicti quolibet mense, in prima dominica mensis, a quolibet sacerdote parochiali denuncientur excommunicati in generali, specialiter uero ubicumque constiterit sacerdoti de aliquo predictorum nominatim, predictos malefactores et omnes qui consilium, mandatum et auxilium prestiterint, ipse sacerdos incontienti quam scito sciuerit, non expectato termino mensis, denuntiet excommunicatos, sine alterius expectacione mandati, singulis diebus dominicis et festiuis, candelis accensis, campanis pulsatis, nec eos absoluat sine nostro uel officialis nostri mandato speciali.</p>
                    <p>In qua excommunicacione si per quindenam permanserint, uxores eorum et familie, monicione trium dierum premissa, ab ingressu ecclesie arceantur, et si per aliam quindenam perdurauerint, totum districtum eorum, balliuatum uel uillicatum ecclesiastico supponimus interdicto, et precipimus denunciari interdictum.</p>
                </div>
                <div>
                    <head>Capitulum Q25</head>
                    <p>Item, excommunicamus omnes et singulos et uniuersos qui pascua communia in sicco uel humido, in siluis uel terris, constituta in villia aliquarum ecclesiarum nostre diocesis seu ipsarum allodiis, uel hominum ad ecclesias uel uillas earum pertinentium inuaserint, occupauerint, uel appropriauerint uiolenter, nisi ea infra septem dies post huiusmodi sententie publicacionem, quam a quolibet sacerdote proxima secunda dominica post hanc synodum fieri uolumus, eadem pascua dimiserint et communitati restituerint, ita quod amplius se de eis nullatenus intromittant.</p>
                    <p>Precipientes districtius, quod nisi hoc fecerint, denuncientur singulis diebus dominicis et festiuis, candelis accensis, campanis pulsatis, publice et solempniter excommunicati tanquam predones et rei publice inuasores.</p>
                    <p>In qua excommunicacione si per quindecim dies perstiterint, uxores eorum et familie monicione trium dierum premissa, ab ingressu ecclesie arceantur.</p>
                    <p>Eadem sentencia percellentes omnes illos qui de cetero super communibus pascuis similia attemptabunt, mandantes quod singuli sacerdotes contra eos de quibus ipsis constiterit premissa in posterum attemptari, nominatim procedant modo predicto.</p>
                    <p>Ubicumque uero specialiter aliquis sacerdos de aliquo suo parochiano uel de aliquibus aliis sciuerit quod aliqui de predictis pascuis occupent uel occupauerint, contra illum uel illos incontinenti procedat pena  supradicta, sine alterius expectacione mandati.</p>
                    <p>Quod si scienter hoc omiserit id facere, ipso facto ab officio sit suspensus.</p>
                </div>
                <div>
                    <head>Capitulum Q26</head>
                    <p>Item, precipimus quod quilibet laici, siue nobiles seu alii qui antiquarum occasione decimarum quas in aliquibus parochiis percipiunt, uel ex largicione uel donacione nobilium, uel alia quacumque occasione decimas noualium in terris propriis seu aliis in quibuslibet parochiis obuenientes occupant, attrahunt uel sibi uindicant, penitus ab occupacione, attraccione et usurpacione earumdem decimarum noualium desistant, et de ablatis satisfaciant tam nobis quam ecclesiis uel ecclesiasticis personis quibus ipse nouales decime de iure competunt, ipsas decimas ecclesiis ad quas pertinent de cetero pacifice possidendas relinquentes.</p>
                    <p>Quod si per mensem post huiusmodi publicacionem mandati, quam infra dominicam Palmarum in qualibet parochiali ecclesia a sacerdote loci ubi sub pena suspensionis ab officio eorumdem fieri precipimus, eos excommunicamus.</p>
                    <p>Precipimus eciam quod quilibet ex premissis de quibus constiterit, sine alterius expectacione mandati, nominatim a loci presbytero excommunicati denuncientur.</p>
                    <p>In qua excommunicacione quindenam perdurauerint, ex tunc in antea in uxores eorum et familias excommunicacionis sentencia aggrauetur.</p>
                </div>
                <div>
                    <head>Capitulum Q27</head>
                    <p>Item, districte precipimus ut quotiescumque contigerit ab ordinariis iudicibus aliqua loca seu ecclesias supponi ecclesiastico interdicto, presbyteri et clerici diligenter obseruent sentencias interdicti, nec aliquis in ecclesia interdicta presumat celebrare diuinum officium durante interdicto, quod durare intelligimus, donec ab eo a quo latum extitit seu habente super hoc potestatem fuerit reuocatum.</p>
                    <p>Et nos omnes sacerdotes celebrantes scienter in ecclesia interdicta, diaconos, subdiaconos et alios clericos epistolam et euangelium legentes, aut aliud de diuino officio in suis ecclesiis officiantes in loco interdicto, nisi in casu in iure excepto, ut inferius apparebit, et celebrantes diuina officia scienter excommunicatis et interdictis presentibus, excommunicamus et excommunicatos denunciamus.</p>
                    <p>Si uero presbyteri excommunicati uel suspensi diuina, immo potius prophana non formidauerint celebrare, ipsos denunciamus ipso facto irregulares, et si in sua rebellione ulterius per septem dies perdurauerint, ipsos a suis beneficiis, si que habent, ipso facto priuamus et priuatos denunciamus, indulgentes beneficiorum patronis quod ex tunc aliis personis idoneis beneficia conferant dictorum priuatorum, alioquin elapso termino iuris, potestas conferendi dicta beneficia ad superiorem proximum deuoluetur.</p>
                    <p>Si uero dicti irregulares beneficia non habent, nos perpetuo a nostra diocesi eos eliminamus.</p>
                    <p>Et licet tales per aliquorum preces importunas absolucionis beneficium ab excommunicacione a nobis obtinuerint, uolumus tamen et precipimus archidiaconis quod in suo archidiaconatu, decanis conuentualium ecclesiarum et conciliorum, abbatibus et prioribus et ceteris ecclesiarum prelatis, in suis ecclesiis dictos irregulares celebrare uel aliquod diuinum officium exequi non permittant.</p>
                </div>
                <div>
                    <head>Capitulum Q28</head>
                    <p>Precipimus eciam officiali nostro, quod altaria super que tales excommunicati celebrauerint, faciat confringi, nec permittat in eis celebrari donec fuerint reparata, et calices conflari, et uestimenta sacra cum quibus celebrauerint comburi.</p>
                    <p>Et si qui sacerdotes supra dicta altaria antequam sint confracta, et cum dictis calicibus antequam sint conflati, et cum dictis uestimentis antequam sint combusta, celebrare scienter presumpserint, ipsi ipso facto sint suspensi a diuinis.</p>
                    <p>Item, statuimus ut si qui sacerdotes suspensi, excommunicati uel interdicti celebrauerint et notam irregularitatis incurrerint, et postmodum in contemptum ecclesie celebrare repedantur, perpetuo carceri mancipentur.</p>
                </div>
                <div>
                    <head>Capitulum Q29</head>
                    <p>Preterea, cum beneficium absolucionis ab excommunicacionis, suspensionis, interdicti sentencia, per vim ueLi metum extortum, nullum sit ipso iure, precipimus omnibus sacerdotibus, quod si aliquis excommunicatus, suspensus uel interdictus, per vim uel metum procurauerit se absolui, nichilominus non obstante tali absolucione nulla, excommunicatum, suspensum, irregularem, interdictum demandent, sicut ante talem absolucionem facere debuerunt, et illos qui vi uel metu huiusmodi extorserint absolucionem, declaramus sentenciam excommunicacionis auctoritate canonis incurrere, a qua non poterunt nisi per summum pontificem absolui.</p>
                </div>
                <div>
                    <head>Capitulum Q30</head>
                    <p>Preterea, cum circa absolucionem interdictorum a presbyteris et aliis clericis aliquotiens sit erratum, uolentes errori communi remedium adhibere, statuimus, ut quotienscumque aliquem locum auctoritate ordinaria uel delegata ecclesiastico supponi contigerit interdicto, omnibus tam extrema unccio, quam sepultura et alia ecclesiastica sacramenta penitus denegentur, exceptis necessariis sacramentis, utpote baptismate paruulorum et penitencia morientium, ac uiatico quod morientibus in extremis non negatur, nec poterit presbyter uesperas, nec aliasq horas canonicas, nec eciam missam usque ad offertorium, prout intelleximus quosdam presbyteros fecisse, officiando celebrare.</p>
                </div>
                <div>
                    <head>Capitulum Q31</head>
                    <p>Clericos autem decedentes et qui causam interdicto non dederint, sed ipsum reuerenter seruauerint, in cemiterio sine Campanarum pulsacione, cessante omni solempnitate, cum silencio concedimus tumulari.</p>
                    <p>Et in ecclesia interdicta licitum est duobus uel tribus clericis uel sacerdotibus qui causam tamen interdicto non dederunt, clausis ianuis et uoce submissa, ita quod extra audiri non possint, excommunicatis et interdictis exclusis, horas dicere, et poterunt tempore interdicti ecclesiarum ministri semel in septimana, uoce submissa, clausis ianuis, excommunicatis et interdictis penitus exclusis, missam celebrare ad conficiendum corpus Domini, quod, prout dictum est, conferri poterit morientibus in extremis.</p>
                </div>
                <div>
                    <head>Capitulum Q32</head>
                    <p>Presbyteri simplices in articulo mortis1 quemlibet excommunicatum quacumque auctoritate possunt absoluere, et absoluant in forma Ecclesie, et hoc fiat, si poterit, coram fide dignis et testibus quando excommunicacio est manifesta, et sic absoluto, quia pure absolutus est, dummodo eidem aliud non obsistat, conferri debent omnia sacramenta ecclesiastica, et eciam ecclesiastica sepultura, exceptis usurariis uel raptoribus, et aliis super hoc in iure expressis.</p>
                </div>
                <div>
                    <head>Capitulum Q33</head>
                    <p>Forma Ecclesie talis est, quod excommunicatus, qui se petit absolui, dabit caucionem pignoraticiam si poterit, et si non poterit fideiussoriam uel iuratoriam, quod stabit mandatis Ecclesie super illisi pro quibus est absolutus, et si sic absolutus decesserit, heredes ipsius tenebuntur et compellentur ad satisfaciendum de hiis pro quibus mortuus fuerat excommunicatus.</p>
                    <p>Si autem sic absolutus conualuerit ab infirmitate sua, tunc accedat ad suum excommunicatorem cum litteris eius qui eum absoluit, continentibus absoluciones, et qualiter fuerit absolutus.</p>
                    <p>Et tunc ipse absolutus faciet id quod excommunicator ei iniunxerit super hiis pro quibus fuerat excommunicatus.</p>
                    <p>Si autem cum conualuerit absolutus ad excommunicatorem suum accedere noluerit, non accesserit infra terminum quem uolumus et precipimus sub pena excommunicacionis prefigi ab illo qui excommunicatum absoluit, tunc ille qui eum absoluit, retrudat ipsum in pristinam sentenciam auctoritate presentis statuti, ex tunc ut prius habeatur pro excommunicato, et nichilominus, si iuramentum prestiterit, pro periurio tali puniatur.</p>
                </div>
                <div>
                    <head>Capitulum Q34</head>
                    <p>Quia uero per presencia statuta nostra omnibus paterna sollicitudine intendimus prouidere, ut quies ecclesiis et ecclesiasticis personis procuretur, et pacis turbatores pene formidine arceantur a peccatis, precipimus et mandamus sub pena excommunicacionis, ut statuta ipsa ab omnibus ecclesiasticis et secularibus personis inuiolabiliter, omni fraude et dolo exclusis, obseruentur, et presbyteri, clerici et alii ecclesiarum prelati mandata dictorum statutorum fideliter exequantur, et nos omnes tam ecclesiasticas quam seculares personas, que sentencias excommunicacionis, suspensionis et interdicti latas uel ferendas uirtuteh statutorum predictorum non seruauerint, et presbyteros, clericos et alios ecclesiarum prelatos, qui mandata ecclesiastica fraudulenter et contumaciter exequi non curauerint, excommunicamus et excommunicatos denunciamus in hiis scriptis, et nichilominus, illi pro quibus mandata exequi debebant, ad expensas et interesse tenebuntur.</p>
                </div>
                <div>
                    <head>Capitulum Q35</head>
                    <p>Quoniam autem accepimus quod plerique nostri subditi mandata nostra et nostri officialis et aliorum iudicum minus prompte et negligenter exequantur, et aliqui exequi omittant, in suarum periculum animarum et libertatis ecclesiastice lesionem, districte precipimus quod ea de cetero, omni occasione et excusacione postpositis, sine difficultate super quocumque negocio et contra quoscumque fideliter exequantur obseruent et obseruari faciant, iuxta tenorem eorumdem mandatorum, mandatis receptis sigilla sua in signum execucionis appendentes.</p>
                    <p>Quicumque uero huius mandati transgressor exstiterit per triginta dies, ab officio penam suspensionis se nouerit incursurum, nichilominus contra ipsum grauius processuri si meruerit proteruitas delinquentis.</p>
                </div>
                <div>
                    <head>Capitulum Q36</head>
                    <p>Cum in multis articulis statutorum nostrorum inseratur Quod quando decano uel loci presbytero constiterit de delicto uel de premissis, delinquentem excommunicet seu ad execucionem procedat, qualiter illa clausula Si decano uel presbytero loci constiterit, etc., accipienda sit, declaramus statuentes, quod quando decano uel presbytero loci constiterit per euidenciam facti, puta si delictum fieri uiderit, audierit, uel alias sciuerit factum esse, uel per confessionem delinquentis, uel quando decano uel presbytero loci constiterit per testes idoneos quos audiendi et recipiendi, et delinquentes ad dicendum ueritatem, si necesse fuerit, super premissis compellendi per censuram ecclesiasticam statuimus habere potestatem, uel per famam publicam laborantem contra aliquos conquerendum, uel eorum procuratorum habentium super hoc potestatem, sacramento de calumpnia subséquente, illos contra quos fama laborat delictum ipsum commisisse, uel per sentenciam diffinitiuam, per confessionem iniure factam constiterit de premissis, uel cum iudex ipsi decano uel presbytero mandauerit quod ad execucionem procedat uirtute dicti statuti nostri, decanus uel presbyter uel alius executor delinquentem excommunicet, et ad execucionem procedat, aliter autem decanus, presbyter, aut executor, delictum et quid super eodem factum fuerit, et circumstancias eiusdem nobis uel nostro officiali rescribat, et quod super hoc a nobis seu nostro officiali mandatum fuerit, obseruetur.</p>
                </div>
                <div>
                    <head>Capitulum Q37</head>
                    <p>Preterea intelleximus, quod cum portitores litterarum nostrarum curie nostre et archidiaconorum Leodiensium ad aliquos presbyteros pro citacione et aliis mandatis exequendis uenerint, ipsi presbyteri seu executores ipsa mandata exequi recusant, nisi ipsa mandata iusticie seculari loci et illis contra quos mandata exequi debent ostendantur, propter quod pluries accidit quod mandatorum nostrorum, curie nostre, et archidiaconorum portitores et executores capiebantur et arrestabantur, et eis mala inferebantur.</p>
                    <p>Quare statuimus quod quotiescumque aliqui portitores litterarum nostrarum, archidiaconorum nostrorum, seu aliorum subditorum, ad aliquem locum uenerint, in quo alicuius potenciam uel uiolenciam sibi merito inferri metuerint, presbyteri et executores ipsorum mandatorum, ipsis diligenter inspectis et uisis, si suspicione careant, copia ipsorum mandatorum de uerbo ad uerbum recepta, dicta mandata sigillent, et portitori reddant, et eum caute et honeste expediant, et caueant quod ei malum non inferatur.</p>
                    <p>Et ipse presbyter seu executor cum copia mandati transcripti ipsum mandatum exequatur, alioquin presbyteros et executores premissa fraudulenter omittentes ipso facto suspendimus a diuinis.</p>
                </div>
                <div>
                    <head>Capitulum Q38</head>
                    <p>Preterea, cum nonnulli presbyteri seu ecclesiarum rectores, directis eisdem mandatis ecclesiasticis ad exequendum eadem, differunt ea exequi, pro eo quod asserunt se propter minas eis illatas dicta mandata exequi non audere, cum igitur constituciones nostre synodales pro communi utilitate ecclesiarum uel ecclesiasticarum personarum, ad conseruandam ecclesiasticam libertatem sint statute, et publica utilitas preferenda sit priuate, mandamus uniuersis et singulis presbyteris et aliis ecclesiarum rectoribus et prelatis, quod statuta nostra synodalia obseruent, et ad execucio- nem mandatorum in eis contentorum diligenter procedant, nisi forte eis timor mortis uel cruciatus corporum inferatur, ita quod propter hoc ad execucionem mandatorum et obseruacionem statutorum merito procedere non audebunt, in quo casu dictas minas inferentes excommunicamus, et locum in quo premissa facta fuerint, et eius populum supponimus ecclesiastico interdicto, nisi huiusmodi mine a tempore quo facte fuerunt cessauerunt infra octo dies, et precipimus illis quibus mine inferentur quod, si poterint, recipiant testimonium competens, et si infra mensem tunc proximum huiusmodi mine non cessauerint, ita quod presbyter siue executor execucionem suam facere et statuta synodalia obseruare poterit, ex tunc executor, siue sit presbyter uel quicumque alius, a loco in quo mine facte fuerint recedat, nec ad eum minis durantibus accedat, alioquin suspensus sit ipso facto a diuinis, ex tunc idem executor decano concilii loci premissa denunciet, et ipse decanus ad denunciacionem dicti executoris dictas minas sub iuramento suo sibi illatas affirmantis, faciat conuocacionem suorum sacerdotum et subditorum, et omnes illos qui predictas minas fecerunt et intulerunt, cum eorum complicibus et fautoribus in hac parte excommunicatos propter hoc auctoritate nostra, per singulos presbyteros dicti concilii faciat denunciari excommunicatos singulis diebus dominicis et festiuis, candelis accensis, campanis pulsatis, uxores et familias eorum extra ecclesiam tenendo, et locum in quo dicte mine facte fuerint et eius populum suppositos esse ecclesiastico interdicto.</p>
                    <p>Et nichilominus, si sit dominus terre, balliuus seu villicus iuridiccionem habens, a quo seu cuius auctoritate dicte mine facte fuerint, decanus loci denunciet ei quod dictas minas cessare faciat, et permittat ecclesiastica mandata obseruari, alioquin, a tempore denunciacionis dicti decani, quam fieri ab eodem mandamus infra octo dies a tempore denunciacionis sibi facte, post quindecim dies totus districtus et terra dicti domini et eius iusticia suppositi sint ex tunc ecclesiastico interdicto, et ipsum interdictum per ipsum decanum et singulos presbyteros sui concilii precipimus publicari.</p>
                    <p>Et si sit singularis persona districtum et iurisdiccionem non habens dictas minas inferens, tunc decanus predictus, post denunciacionem dicti executoris modo predicto factam, moneat dominum et iusticiam suam, sub quibus minas inferens existit, ut dictas minas cessare faciat et ipsum presbyterum assecurari, ita quod mandata ecclesiastica exequi possit infra octo dies a tempore dicte monicionis, alioquin, ipsum dominum, eius iusticiam et eorum complices et fautores excommunicamus et excommunicatos denunciamus.</p>
                    <p>Et si per quindecim dies in dicta excommunicacione permanserint, terram et districtum eorum ecclesiastico supponimus interdicto.</p>
                    <p>Similiter si decano loci mine fuerint illate, per officialem nostrum procedatur.</p>
                </div>
                <div>
                    <head>Capitulum R</head>
                    <p>De iudiciis</p>
                </div>
                <div>
                    <head>Capitulum R1</head>
                    <p>Insuper statuimus et precipimus, sub pena excommunicacionis, omnibus scabinis, iusticiariis ne differant fraudulenter proferre iudicium super querimoniis et causis ecclesiarum et ecclesiasticarum personarum contra personas laicales ad ipsos delatis, et dictas sentencias debite execucioni demandare.</p>
                </div>
                <div>
                    <head>Capitulum R2</head>
                    <p>Precipimus omnibus iudicibus ordinariis et delegatis, quod in iudiciis Deum pre oculis habentes statuant et faciant quod suadebit iusticia, et pauperibus in quantum cum Deo et racione poterunt condescendant, et sub pena excommunicacionis, quod prece, precio, odio uel timore non flectantur, et excommunicacionis sentenciam non proferant, nisi in scriptis, et causam expresse conscribant propter quam excommunicant, et exemplum scripture exhibeant excommunicato infra mensem post diem excommunicacionis late si fuerint super hoc requisiti.</p>
                    <p>Et similiter procedant in suspensionis et interdicti sententiis, alioquin iudex contrarium faciens, per unum mensem ab ingressu Ecclesie et diuinis officiis, secundum canonicas sancciones, ipso facto est suspensus.</p>
                    <p>Et si sic suspensus diuina officia exequatur, irregularitatem incurrit, super quam non poterit nisi per sedem apostolicam dispensansari.</p>
                    <p>Et iudex in quantum poterit lites abbreuiet;</p>
                    <p>et cum iudex uiderit aliquam partium per excepciones friuolas dilatorias uel peremptorias litem protrahere, tunc secundum qualitatem negotii, condicionem personarum et alias circumstancias statuat terminum peremptorium partibus ad proponendum quidquid proponere uoluerint, et ultra terminum non audiat aliquam ulterius proponentem.</p>
                </div>
                <div>
                    <head>Capitulum R3</head>
                    <p>Iudices aduocatos in iudiciis postulantes et procuratores faciant iurare tactis sacrosanctis, quod in causis in quibus sunt aduocati et procuratores, omni uirtute sua omnique ope id quod uerum et iustum estimauerint super suis clientulis inferre procurabunt et suadebunt, et quod in quacumque parte iudicii, cum ipsis innotuerit causam esse iniustam, eam dimittent et omnino recedant ab eadem, nullatenus ulterius de ipsa se intromissuri.</p>
                </div>
                <div>
                    <head>Capitulum R4</head>
                    <p>Precipimus eciam omnibus iudicibus in uirtute sancte obedientie, quod nullum super excessibus suis conueniant uel citari faciant, nisi prius apud bonos et graues super delicto aliquo diffamatum, uel nisii persona graui denunciante cui merito sit credendum, et tunc in citacione et processu scribant personam denunciantem, et si persona denuncians in probacione defecerit, sciat quod denunciato tenebitur ad expensas et interesse.</p>
                    <p>Non signet uel scribat iudex uel denuncians famam esse cum non sit, cum mortale peccatum sit innocentem diffamare, et non permittat iudex de sigillo sui recipere ultra racionem, et omnia acta iudicialia conscribantur et originalia maneant apud iudices, ut si dissonancia actorum fuerit, ad originale recurratur.</p>
                </div>
                <div>
                    <head>Capitulum R5</head>
                    <p>Precipimus eciam omnibus iudicibus quod habeant notarios peritos et discretos, qui testes possint examinare in causis grauibus, utpote matrimonialibus et aliis, et notarii in examinandis testibus sint diligentes et discreti, nec aliquam foueant partem, et querant a teste causam scientie dicti sui, de loco, de tempore et aliis circumstantiis de quibus traditur Extra, De testibus, Cum causam.</p>
                    <p>Et cum agitur in causa matrimoniali ad diuorium, notarii querant distinccionem graduum secundum decretalem Extra, De testibus, in capitulo Licet ex quadam.</p>
                    <p>Et nos excommunicamus et excommunicatos denunciamus omnes aduocatos, procuratores, notarios et alios quoscumque qui personas in iudicio litigantes instruunt et faciunt negare quod est affirmandum, et affirmare quod est negandum, et qui testes instruunt et inducunt ad perhibendum falsum testimonium, et omnes testes falsum deponentes, et mandamus omnibus iudicibus quod quotienscumque tales inuenerint, eos capiant et in carcerem intrudant, pena canonica puniendos.</p>
                </div>
                <div>
                    <head>Capitulum R6</head>
                    <p>Nullus aduocatus patrocinium suum prestet manifesto usurario, heretico uel iudeo contra Christianum, nisi iudex ex causa aliqua hoc aduocato duxerit committendum, et assistant aduocati pauperibus et miserabilibus personis, et nullus aduocatus, procurator uel notarius* ueli iudex attemptet pudiciciam mulierum litigantium.</p>
                </div>
                <div>
                    <head>Capitulum R7</head>
                    <p>Preterea precipimus omnibus iudicibus quod in citacionibus ponant terminum competentem, et executores non citent aliquem, nisi citatus ueniendi ad iudicium habeat terminum competentem secundum locorum distanciam.</p>
                </div>
                <div>
                    <head>Capitulum R8</head>
                    <p>Item, cum in concilio Lugdunensi sit statutum, ne a Sede apostolica uel legatorum ipsius causa aliqua committatur nisi personis que in dignitate sint predite, nec alibi quam in ciuitatibus uel locis magnis uel insignibus, ubi ualeat iurisperitorum copia inueniri, cause huiusmodi agitentur in nostra diocesi, bum a nonnullis dubitetur que loca insignia debent reputari, nos, talem dubitacionem remouentes, ipsa loca insignia propriis uocabulis duximus exprimenda, idelicet Leodium, Hoium, Dionantum, Namurcum, Fossis, Tungris, Niuella, Louanium, Aquis, Traiectum, Tudinium et Thenis in monte, prohibentes ne in aliis locis quam predictis cause apos- tolice uel legatorum eius tractentur, nisi deg communi partium processerit uoluntate.</p>
                </div>
                <div>
                    <head>Capitulum R9</head>
                    <p>Quia uero cessiones accionum odiose sunt et pluries in fraudem fiunt, statuimus ut cessiones accionum inter uiuos fiant de licencia et in presencia nostra, officialis nostri, uel loci archidiaconi, uel iudicis partium competentis.</p>
                    <p>Si legitima causa subsit, cessiones admittantur alioquin non admittantur.</p>
                    <p>Cessiones enim aliter facte non teneantur, et qui cedit, cadat a iure suo, et is in quem facta est cessio, commodum non habeat, et si ex tali cessione aliquis agere presumserit, et usque ad litem contestatam agere perstiterit, excommunicatus sit ipso facto.</p>
                </div>
                <div>
                    <head>Capitulum R10</head>
                    <p>Item, inhibemus sacerdotibus et aliis ecclesiarum prelatis et omnibus clericis, ne exequantur mandata iudicum delegatorum, nisi prius inspecto authentico quo utuntur sigillato.</p>
                </div>
                <div>
                    <head>Capitulum S</head>
                    <p>De beghinis</p>
                </div>
                <div>
                    <head>Capitulum S1</head>
                    <p>Precipimus quod omnes beghine priuilegio beghinali gaudere uolentes, intrent curiam beghinarum, et precipimus beguinis commorantibus extra curiam beghinarum, quod distinguant habitum suum ab habitu beghinarum in curia commorantium, et si aliqua beghina extra curiam accesserit moratura uel eiecta fuerit propter incontinenciam uel aliud delictum, habitum non deferat beghinarum.</p>
                </div>
                <div>
                    <head>Capitulum S2</head>
                    <p>Preterea, omnes beghinas negociatrices seu mercatrices manifestas amplius quam decem marchas in negociacionibus habentes, a priuilegiis beghinarum excludimus, nec eas a solucione scotorum seu exaccionum uolumus esse liberas.</p>
                    <p>Alias autem in curiis commorantes declaramus ad premissa non teneri.</p>
                </div>
                <div>
                    <head>Explicit</head>
                    <p>Datum anno Domini millesimo ducentesimo octuagesimo septimo in crastino dominice que cantatur: Inuocauit.</p>
                </div>
                <div>
                    <head>Footnotes</head>
                </div>
            </div>
        </body>
    </text>
</root>
