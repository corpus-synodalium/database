<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Ferrara</title>
                <recordID>0346</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1332</origDate>
                <dateNotes/>
                <origPlace>Ferrara</origPlace>
                <diocese>Ferrara</diocese>
                <province>Ravenna</province>
                <country>Italy</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 346</p>
                <p>Year: 1332</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: None</p>
                <p>Place: Ferrara</p>
                <p>Diocese: Ferrara</p>
                <p>Province: Ravenna</p>
                <p>CountryModern: Italy</p>
                <p>Latitude: 44.833333</p>
                <p>Longitude: 11.616667</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: Guido de Baisio</p>
                <p>IssuingAuthorityAlt: None</p>
                <p>RegnalStart: 1332</p>
                <p>RegnalEnd: 1349</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Mansi 25, col 901-934</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: ['GoogleBooks', 'Data Capture']</p>
                <p>OCR: None</p>
                <p>Transcription: Reviewed </p>
                <p>GeneralNotes: ['these are earliest surviving statutes for Ferrara, though we know from prologue that earlier ones were promulgated', 'MS contains later additions (see Balboni, Sinodi diocesani)']</p>
                <p>BiblioRefs: Balboni, Sinodi diocesani di Ferrara</p>
            </div>
            <div>
                <head>Text</head>
                <div>
                    <head>Incipit</head>
                    <p>In nomine Domini Nostri Iesu Christi Amen.</p>
                    <p>Infrascripte sunt constituciones uenerabilis Patris Domini Guidonis Dei, et Apostolice Sedis gracia Ferrariensis Episcopi compilate, et edite per ipsum habito consilio, et tractatu Canonicorum, et Capituli Ferrariensium sub annis Domini Millesimo trecentesimo trigesimo secundo Indict. quintadecima.</p>
                    <p>PROLOGUS.</p>
                    <p>CUm olim a predecessoribus nostris quedam constituciones, et ordinaciones pro salubri statu Ecclesiarum, et Clericorum, ac personarum Ecclesiasticarum nostre iurisdiccionis fuerint compilate; et in processu temporis quedam in primis constitucionibus, et ordinacionibus Predecessorum nostrorum corrigenda uideantur, uel eciam declaranda, et aliqua ulterius addenda de nouo, prout temporis qualitas exigit, officii nostri Episcopalis cura deposcit.</p>
                    <p>Nec non et ipsarum Ecclesiarum, et personarum Ecclesiasticarum utilitas communis requirit.</p>
                    <p>Nos Guido Dei, et Apostolice sedis gracia episcopus Ferrariensis uolentes super his debita solercia prouidere, infrascriptas constituciones, et ordinaciones per predecessores nostros et nos editas, deliberacione habita diligenti, ac fratrum nostrorum communicato consilio super ipsis ad noticiam totius Cleri Ciuitatis, et Diocesis Ferrariensis duximus reserandas, ne nobis subiecti per ignoranciam ualeant excusari, si contra ipsas, uel aliquam ipsarum per temerarium, uel presontuosum aliquem, seu aliquos quidquid fuit attentatum.</p>
                    <p>Cum ipse constituciones, et ordinaciones sacrorum canonum noscantur uestigia imitari.</p>
                </div>
                <div>
                    <head>Capitulum 1</head>
                    <p>In primis statuimus, monemus, et in uirtute sancte obedientie districte iniungimus, et mandamus omnibus, et singulis clericis Diocesis, et Ciuitatis Ferrariensis nobis subiectis, cuiuscumque status, uel ordinis, seu dignitatis, aut condicionis existant, quod officium Diuinum, Missam et omnes septem oras canonicas, et officium Beate Marie Uirginis, ac eciam officium mortuorum in Ecclesiis suis secundum laudabilem, et consuetum ipsarum Ecclesiarum morem qualibet die cum deuocione et reuerencia debeant celebrare, et dictis horis ac Diuinis officiis a principio usque in finem, nisi propter impedimentum legitimum, studeant interesse.</p>
                    <p>Si uero casu aliquo ipsos impediri contingat, nihilominus omnes Horas Canonicas, et officia predicta dicere seu legere debeant, et teneantur omnino, et maxime qui beneficiati sunt, uel in sacris Ordinibus constituti.</p>
                    <p>Missam autem, et alias Canonicas horas, et precipue matutinas, et uesperas, nisi tempore interdicti uel absque impedimento legitimo in Ecclesia cum nota debeant uniformiter, et honeste cantare.</p>
                    <p>Quando uero conuenienter cantare non possunt, tunc officium Diuinum legant punctatim, intelligibiliter, et distincte faciendo semper punctum cum pausa in medio uniuscuiuslibet Psalmi.</p>
                    <p>Ordinamus, et uolumus, et mandamus, ut omnes Rectores Ecclesiarum, uel eorum ministri usque ad unum mensem post publicacionem constitucionis presentis, debeant in eorum Ecclesiis habere in scriptis Antiphonas cum Oracione de B. Georgio nobili et reuerendo Patrono nostre Ciuitatis Ferrarie, et Diocesis, et eas cantent, et dicant in Matutinis, et in Uesperis, et eciam oracionem in Missa qualibet die, nisi impedimentum obsistat.</p>
                    <p>Qui uero contra fecerit, aut negligens, uel remissus fuerit inuentus in predictis, uel aliquo predictorum, duos solidos Ferrarien. pro qualibet die persoluat.</p>
                    <p>Ordinamus insuper, et mandamus, ut nominent Beatum Gregorium in Confessione quam faciunt populo diebus Dominicis, et festiuis.</p>
                    <p>Ad gloriosum autem nomen Domini Iesu Christi, et B. Marie Uirginis, quandocumque in Missa, et alio officio nominatur, debeant reuerenciam facere, et inclinare profunde, et ad hoc idem faciendum alios informare.</p>
                </div>
                <div>
                    <head>Capitulum 2</head>
                    <p>Item iniungimus, et mandamus, quod Ecclesias, et Altaria habeant, et teneant continue munda, nitida, et ornata, et habeant in qualibet Ecclesia Calicem argenteum, si commode possunt: paramenta Ministrorum, pannos Altariorum, libros idoneos et correptos, et uasa utensilia ad ministerium Ecclesie opportuna sic ordinata, decencia, et munda, ut decorem Domus Domini diligere uideantur.</p>
                    <p>Et quoniam scriptum est: Domus mea, Domus oracionis uocabitur; ideo prohibemus districte, ne aliquis Clericus, uel laicus cuiuscumque condicionis existat, in Ecclesiis, uel Coemeteriis Ciuitatis, uel Diocesis Ferrariensis uasa, lignamina, bladum, bestias, aues, uel alia quecumque predicta utensilia Ecclesie, ponere, tenere, uel seruare aliqua racione presumat, nec forum, uel mercaciones in eis fieri ullo modo permittat.</p>
                    <p>Qui uero contra fecerit, aut negligens, uel remissus fuerit in predictis, uel aliquo predictorum, pro qualibet uice quinque solidos Ferrarienses persoluat.</p>
                </div>
                <div>
                    <head>Capitulum 3</head>
                    <p>Item uolumus, et mandamus, quod in qualibet Ecclesia minori semel in qualibet septimana fiat aqua Sancta per Sacerdotem cum Cotta, et Stola, et ministro Clerico, et ponatur in uasis deputatis ad hoc, nec alia aqua cum aqua benedicta misceatur, uel ponatur in dictis uasis aliqua racione; qui uero contra fecerit in predictis, uel aliquod predictorum, pro qualibet uice quinque solidos Ferrarienses persoluat.</p>
                </div>
                <div>
                    <head>Capitulum 4</head>
                    <p>Item ordinamus, et uolumus, quod Sacerdotes, et maxime noui diligenter studeant in Missali, et ea que ad officium Misse spectant sufficienter, et sollicite discant, ne in tanto et tam reuerendo ministerio ipsos aliquatenus errare contingat, et in dicendo Missam, et in seruando ritum uniformitatem obseruent.</p>
                    <p>Celebrent eciam suas Missas nouas humiliter, et honeste, inuitaciones publicas, aut conuiuia sumptuosa, uel superflua nullatenus faciendo.</p>
                    <p>Si uero contrafactum fuerit in predictis, uel in aliquo predictorum totum quidquid inde perceptum fuerit in utilitatem euidentem Ecclesie, cuius erit rector, aut subditus, nostro arbitrio conuertatur.</p>
                    <p>Et de hoc inter quindecim dies nobis plenam fidem facere teneantur; alioquin penam pro qualibet uice uiginti solidorum Ferrariensium incurrant.</p>
                </div>
                <div>
                    <head>Capitulum 5</head>
                    <p>Item iniungimus et mandamus, quod Sacerdos quilibet, siue minister Ecclesie cuiuscumque, uenerandum corpus Christi in loco, et uase speciali, clauso, decenti, et mundo, et bene securo sub bona, et fida custodia clauibus adhibitis conseruare procuret, ne periculum aliquod posset contigere per negligenciam uel custodientium incautelam ipsorum; et corpus Christi Sacerdos quilibet in communicando personas, et in portando uel exhibendo infirmis reuerenter gestet, habendo cottam, et stolam cum Pixide; et tobalia decencia, et munda, et ministrum clericum unum ad minus lampadam, et campanellam ante portantem.</p>
                    <p>Qui uero contrafecerit in predictis, uel aliquo predictorum, pro qualibet uice uiginti solidos Ferrarienses persoluat.</p>
                </div>
                <div>
                    <head>Capitulum 6</head>
                    <p>Item iniungimus, et districte mandamus, quod Sacerdotes, et Ecclesiarum Rectores attendant, et precaueant diligenter, ne subiecti eorum, pro quibus in extremo iudicio coram Deo tenentur reddere rarionem, absque Sacramentis Ecclesiasticis, quod absit, remaneant, uel decedant, sed ipsum Sacerdotem cum cotta, et Stola, et ministro clerico Sacramentis Eucharistie, Baptismi paruulorum, et Sacramenti Extreme Unccionis infirmis loco, et tempore oportuno, qualibet excusacione uel occasione remota, studeant exhibere nec pro exhibicione predictorum, uel aliorum Sacramentorum pecuniam uel munera extorqueant, uel inuiolabiliter recipiantur a personis.</p>
                    <p>Ulterius, et sollicitent illos qui Sacramentum Confirmacionis, siue Sacrum Chrisma non habeant, quam ipsum a nobis, uel ab alio Episcopo de licencia tamen nostra, quam citius possunt habere, procurent.</p>
                    <p>Caueant et Sacerdotes, et Ecclesiarum Rectores, quod ad Cathedralem Ecclesiam, laicus non mittatur, sed clericus tantum pro Chrismate deferendo, qui Prelato suo, a quo missus fuit, illud fideliter representet, alias sibi denegetur omnino; cum Ecclesiastica Sacramenta non nisi per uiros Ecclesiasticos regulariter sint tractanda.</p>
                    <p>Qui uero contra fecerit in predictis, aut aliquo predictorum, pro qualibet uice tres libras Ferrarienses persoluat.</p>
                </div>
                <div>
                    <head>Capitulum 7</head>
                    <p>Item statuimus, et ordinamus, Sacros canones imitantes, quod quelibet persona utriusque sexus, postquam annos discrecionis attigerit, teneatur, et debeat ad minus semel in anno Sacerdoti Ecclesie, cuius Parochianus existit, uel alii, qui potestatem habeat absoluendi, omnia sua peccata pure, et integraliter confiteatur; Archipresbyteri autem, et alii Prelati nobis subiecti non possint, nec debeant confiteri, nisi nobis aut Penitenciario nostro, absque nostra licencia speciali: qui uero offenderit, aut fecerit contra predicta, uel aliquo predictorum, pro qualibet uice quadraginta solidos Ferrarienses persoluat.</p>
                </div>
                <div>
                    <head>Capitulum 8</head>
                    <p>Item cum in quibusdam casibus penitencialibus ad solos Episcopos oportet habere recessum, ipsos casus penitenciales ad solos Episcopos presenti constitucione duximus declarandos, ut Sacerdotes, qui confessiones audiunt de huiusmodi casibus se nullatenus intromittant, sed ad nos, uel ad nostrum Penitenciarium illos, qui fuerint infrascriptis casibus inuoluti transmittere non posponant.</p>
                    <p>Casus autem sunt hi: primo, quando aliquis excommunicatus est excommunicacione maiori lata uel indicta ab homine, uel a iure.</p>
                    <p>Item, cum aliquis ex proposito licitum uotum emisit.</p>
                    <p>Item, cum aliquis crimen incurrit heretice prauitatis.</p>
                    <p>Item, cum aliquis commisit Sacrilegium uel Omicidium.</p>
                    <p>Item, cum aliquis falsum testimonium, uel periurium fecit in iudicio in proximi detrimentum, et damnum.</p>
                    <p>Item, cum aliquis ex proposito commisit incendium.</p>
                    <p>Item, cum aliquis, uel aliqua filium puerum oppressit.</p>
                    <p>Item, cum aliquis falsarius inuentus fuit.</p>
                    <p>Item, cum aliquis clandestinum matrimonium contraxit.</p>
                    <p>Item, cum aliquis diuinacionibus, sortilegiis, et aliis maleficiis usus fuerit, in quibus admisceatur operacio Demonis tacita, uel expressa.</p>
                    <p>Item, cum aliquis incestum commisit, aut cum Sanctimoniali peccatum carnale commisit, uel monialis cum alio.</p>
                    <p>Item, cum aliquis cum matre, sorore, uel consanguinea, aut cum brutis se non erubuit commisceri.</p>
                    <p>Item, cum aliquis meretur penitenciam publicam, uel solemnem.</p>
                    <p>Qui uero contra predicta fecerit, uel aliquid predictorum, pro qualibet uice penam trium librarum Ferrarinorum incurrat.</p>
                </div>
                <div>
                    <head>Capitulum 9</head>
                    <p>Item laici cum Clericis in choro, et in sedilibus, quando dicitur in Ecclesia Diuinum Officium, non debeant admisceri, hec tamen precipue ne fiant ordinamus, et uolumus in nostra Ferrariensi Ecclesie cathedrali, que aliarum Ecclesiarum Ciuitatis Ferrariensis, et Diocesis principalis, et mater existit.</p>
                    <p>Et ideo ulterius prohibemus, quod nulla persona cuiuscumque status, uel condicionis existat in sedibus, aut stallis canonicorum, quando Diuina officia celebrantur, sine cotta, uel cappa clausa desuper inducta interesse presumat.</p>
                    <p>Et Mansionarii, uel Capellani, seu Campanarii, ne contrarium fiat, diligenter attendant.</p>
                    <p>Qui uero contra fecerit, merito punietur.</p>
                </div>
                <div>
                    <head>Capitulum 10</head>
                    <p>Item Capellani, et alii Clerici omnes ciuitatis Ferrariensis ad Processiones, que per nos, et predecessores nostros, et Capitulum Ferrariense fieri consueuerunt, cum cottis, uel cappis clausis teneantur uenire, et eis debeant interesse.</p>
                    <p>Similiter omnes Prelati, et Capellani Ciuitatis, et Diocesis Ferrariensis ad Synodum quolibet anno in prima sexta feria quadragesime teneantur uenire.</p>
                    <p>Qui uero contra fecerit in predictis, uel aliquibus predictorum, pro qualibet uice decem solidos Ferrarienses persoluat.</p>
                </div>
                <div>
                    <head>Capitulum 11</head>
                    <p>Item statuimus, iniungimus, et monemus, quod omnes et singuli de Ciuitate, uel Diocesi Ferrariensi desiderantes adscribi militie Clericali, uel minores, aut maiores Sacros ordines adipisci, a nobis tantum, uel ab alio catholico Episcopo legitime instituto, de nostri tamen aut uicarii nostri licencia speciali ostensa per litteras, nostro aut Uicarii nostri sigillo munitas, uel per publicum instrumentum primam tonsuram, aut ordines maiores, uel minores recipere teneatur.</p>
                    <p>Archipresbyteri autem, et alii Rectores, aut Prelati quicumque nobis subiecti temporibus Ordinacionum per seipsos, aut per aliquem idoneum Sacerdotem ipsas ordinaciones, saltem quinta feria precedente illos, qui ordinandi sunt fideliter representent, et tales qui sint etatis legitime, bone et honeste uite.</p>
                    <p>Item qui sint in grammaticalibus sufficienter instructi, et qui sciant sufficienter legere, et cantare.</p>
                    <p>Iniungimus eciam et mandamus, ne aliqui sine titulo alicuius Ecclesie, ut beneficii Ecclesiastici, ad sacros ordines representent; alioquin secundum Canones compellentur eidem ordinato in necessariis prouidere, donec sufficiens Beneficium obtinebit.</p>
                    <p>Prohibemus quoque Abbatibus, Prioribus, et aliis Prelatis Regularibus, ut nullum fraudolentem sub eorum habitu, qui non sint eorum subiecti, per se uel per alium ad ordines representent, alioquin ab officio, et beneficio nouerint se suspensos.</p>
                    <p>Prohibemus insuper, et districte mandamus, quod nullus filius Sacerdotis siue de adulterio, aut illegitime natus representetur, uel promoueatur ad ordines, nisi esset religiosus aut Monachus, uel Canonicus Regularis.</p>
                    <p>Item nullus, qui habeat uxorem nisi ambo continenciam perpetuam uouerint de utriusque consensu.</p>
                    <p>Item nullus, qui duas habeat, uxores, uel qui quiescit cum corrupta.</p>
                    <p>Item nullus simoniacus, nullus seruus, nullus asciptitius, quod uulgo dicitur mainente sine licencia Domini sui.</p>
                    <p>Nullus corpore uiciatus ita quod uisu deformitatem pariat.</p>
                    <p>Nullus, qui habeat morbum caducum.</p>
                    <p>Nullus, qui sit, uel fuit furiosus, uel insanus, siue demoniacus.</p>
                    <p>Nullus homicida quodcumque homicidium perpetrauerit.</p>
                    <p>Nullus periurius, nullus incestuosus.</p>
                    <p>Nullus adulter publicus.</p>
                    <p>Nullus excommunicatus, nullus irregularis.</p>
                    <p>Nullus qui solemnem penitenciam egerit.</p>
                    <p>Nullus qui sit enormibus, et manifestis criminibus, aut impedimento canonico irretitus.</p>
                    <p>Si quis autem contra predictam nostram prohibicionem facere presumpserit, ordinatus executorem ordinis quem presumptuose recepit, aut beneficio Ecclesiastico, si quod habuit, ipso facto priuatus existat.</p>
                    <p>Ille autem, qui presentauerit aliquem ex predictis, sit ipso iure suspensus, et nihilominus decem libras Ferrarienses persoluat.</p>
                </div>
                <div>
                    <head>Capitulum 12</head>
                    <p>Item ordinamus, et districte iniungimus, et mandamus, quod omnes et singuli Clerici tam religiosi, quam seculares Ciuitatis et Diocesis Ferrariensis continue portent tonsuram rotundam. et coronam decentem secundum quod conuenit eorum condicioni, Religioni, ordini, uel etati.</p>
                    <p>Item in Ecclesia quando debent diuina officia celebrare utantur cottis, siue superpelliciis, aut cappis honestis, et clausis, uel si Religiosi sint uestibus ordinis sui.</p>
                    <p>Item uestes alias superiores maxime deferant honestas, et clausas, que non possint nimia longitudine, uel breuitate notari.</p>
                    <p>Archipresbyteri autem, et Prelati, et Canonici Ecclesie Cathedralis, et alii curam animarum habentes, quando per Ciuitatem uel suburbia incedunt, utantur cappis, aut clamidibus utrumque humerum cooperientibus, decentibus, et honestis siue tempore pluuiali tabardis, et alias ex causa legitima.</p>
                    <p>Abbates insuper, et Monachi Ordinis Sancti Benedicti cucullas, et alias uestes honestas habeant, et deferant semper quod precipit regula Monachalis.</p>
                    <p>Possint tamen Abbates uti cappis honestis, quando eis uisum fuerit expedire: eis, et eciam aliis Monachis inter septa claustri, et propter opera liceat scapularibus uti.</p>
                    <p>Alii uero Religiosi et Canonici regulares habitum honestum deferant semper secundum consuetudinem ordinis sui, et religionis, et obseruantie regularis.</p>
                    <p>Archipresbyteri quoque regulares, et alii subditi regulares, qui assumpti sunt uel fuerint in futurum ad regimen Ecclesiarum curam habentium animarum deferant habitum ordinis sui, sicut precipiunt canonice sancciones.</p>
                    <p>Prohibemus insuper, ne clericus aliquis infulam de lino aut de serico, uel pignolato extra domum suam, nec in pubblico in capite portare presumat.</p>
                    <p>Prelati uero Seculares, et Clerici, quando ipsos equitare contigerit, possint uti tabardis honestis.</p>
                    <p>Quicumque uero fecerit contra predicta, uel aliquod predictorum, pro qualibet uice, si Prelatus sit, uiginti solidorum [1] Ferrarinorum, si constitutus in sacris ordinibus, uel beneficiatus decem solidorum Ferrarientium, si clericus simplex, et absque beneficio quinque solidorum Ferrarientium penam incurrat.</p>
                </div>
                <div>
                    <head>Capitulum 13</head>
                    <p>Item circa illos, qui se Ecclesiarum regularium uel secularium assumunt esse conuersos, duximus statuendum, quod quicumque uult seu uoluerit deinceps beneficio, uel priuilegio conuersionis gaudere, coram nobis aut Uicario nostro publice compareat, et de sua conuersione post quindecim dies sue conuersionis plenam fidem facere teneatur, renunciando expresse cuilibet contractui, seu pacto, uel protestacioni factis, uel fiendis, quibus apparere possit conuersionem huiusmodi ficticiam esse, uel simulatam, de quibus apud registrum Curie nostre Episcopalis scripturam publicam uolumus remanere.</p>
                    <p>Item apud Ecclesiam ipsam, uel domos ipsius Ecclesie debeat continue residere.</p>
                    <p>Item tonsuram decentem, et habitum honestum in publico portet, uidelicet ut si Ecclesia fuerit Regularis, conuersus huiusmodi uestem superiorem cum capucio eidem uesti appenso, eiusdem coloris, portet, cuius esse noscuntur alie superiores uestes Religionis eiusdem.</p>
                    <p>Si uero Ecclesia secularis existat, superiorem uestem, scilicet tabardum cum capucio appenso eidem, uel scapularem honesti coloris teneatur portare, et in utroque casu quilibet de predictis conuersis uestem superiorem, uel tunicam proximam tabardo, uel scapulari predictus habeat clausam, que breuitate uel longitudine notari non possit; ita quod ex qualitate, et honestate uestium predicti conuersi a secularibus hominibus notabiliter discernantur.</p>
                    <p>Nullus insuper de predictis conuersis confederaciones, uel societates laicales inire, aut officia uel commercia laicalia seu publicas facciones exercere presumat, immo huiusmodi occupaciones mundanas abiiciat totaliter, ac relinquat, saluo quod si pro Communi Ferrarie quisquam ipsorum ad aliquod non inhonestum uocaretur officium, illud possit assumere, et peragere; prius tamen a nobis uel uicario nostro petita licencia, et obtenta.</p>
                    <p>Si quis autem contrafecerit in predictis, uel aliquo predictorum, pro qualibet uice penam trium librarum Ferrarientium incurrat; quam si non soluerit infra unum mensem, omni beneficio, priuilegio, et gracia proteccionis, et defensionis Ecclesiastice sit priuatus.</p>
                </div>
                <div>
                    <head>Capitulum 14</head>
                    <p>Item quoniam quamplurimi Clerici sepius, et iniuste, ac malo modo per conscienciam nostram in Diocesi et Ciuitate Ferrariensi Ecclesias et Pia loca ac beneficia et bona eorum occupare presumpserunt, et occupata detinere non timent, ad ea per uiolenciam uel fraudolenciam potius temerarie intrusi, quam legitime instituti, in graue damnum et periculum ipsarum Ecclesiarum, et locorum, et in salutis proprie et aliorum permaximum detrimentum; nos, uolentes indemnitati Ecclesiarum, utiliter prouidere, et occurrere periculo animarum, statuimus, precipimus, et districte mandamus, quod nullus clericus uel persona Ecclesiastica, cuiuscumque sexus, status, ordinis, Religionis, aut condicionis existat, aliquam Ecclesiam uel pium locum, siue dignitatem ecclesiasticam, aut beneficium cum cura, uel sine cura recipere, occupare, uel detinere presumat absque nostra speciali licencia et consensu; nec ad ea se illegitime intrudat, uel intrudi consenciat, uel permittat.</p>
                    <p>Item quod si aliquis de predictis aliquam Ecclesiam, uel pium locum, aut dignitatem, seu beneficium Ecclesiasticum in Ciuitate uel Diocesi Ferrariensi obtinet, uel de cetero obtinebit, infra unum mensem, postquam fuerit in dicta Ecclesia uel dignitate aut beneficio institutus, et in corporalem ipsius Ecclesie, uel dignitatis, uel beneficii, ac iurium spiritualium, et temporalium, ad ipsam spectantium fuerit possessionem inductus, coram nobis, aut uicario nostro de sua institucione, uel dignitatis, aut beneficii collacione plenam fidem facere teneatur, siue per nos, siue per Uicarium nostrum, siue per quemcumque alium fuerit in aliqua Ecclesia dignitate, uel prelatura, aut beneficio institutus, ipsa instrumenta inuesticionum, et iurium, que obtinet per ordinem a principio usque ad finem per unum ex Notariis nostre episcopalis curie Ferrariensis faciendo in actis per ordinem registrari.</p>
                    <p>Si quis uero contra fecerit in predictis, uel aliquo predictorum, penam excommunicacionis incurrat, quam ferimus in his scriptis.</p>
                    <p>Quam excommunicacionem, si per mensem unum sustinuerit animo indurato, ipsum omni beneficio Ecclesiastico, et gracia, et priuilegio Ecclesiastice defensionis, et proteccionis priuamus.</p>
                    <p>Quam igitur excommunicacionem incurrere uolumus omnes, et singulos ipso facto, qui alicui, uel aliquibus prestarent in occupacione, uel detencione predictorum Ecclesie, loci, beneficii, uel dignitatis auxilium, consilium, uel fauorem, a qua non possint absolui, nisi pareant mandatis Ecclesie, atque nostris.</p>
                </div>
                <div>
                    <head>Capitulum 15</head>
                    <p>Item nullus Monachus, uel religiosus, aut conuersus cuiuscumque sexus aut condicionis existat instituatur ad aliquam Ecclesiam absque nostra licencia speciali, et consensu.</p>
                    <p>Receptus uero, aut institutus contra formam predictam nullum ius habeat in dicta Ecclesia, nec sibi per hoc emolumentum aliquod acquiratur, nec alicuius penitus sit momenti.</p>
                    <p>Prohibemus insuper ne Monachus aliquis uel Canonicus regularis in ciuitate Ferrarie uel diocesi solus absque socio eiusdem Ordinis in aliqua ecclesia, aut loco religioso, uel alio stare seu morari presumat.</p>
                    <p>Qui uero contrafecerit in predictis uel aliquo predictorum pro qualibet uice penam trium librarum Ferrarinorum incurrant.</p>
                </div>
                <div>
                    <head>Capitulum 16</head>
                    <p>Item quod in unaquaque Ecclesia clerici assumantur, et eligantur secundum quod sufficere possint eis ecclesie facultates; et quia in aliquibus Ecclesiis collegiatis tam regularibus quam secularibus non est bene certus numerus uel determinatus clericorum, uel eciam personarum, et propterea frequenter Ecclesie ipse importuna eleccione uel prouisione seu recepcione clericorum, aut personarum grauantur; ideo ordinamus, et districte mandamus, quod quilibet Prelatus et Rector ecclesie cuiuscumque collegiate, tam Regularis, quam secularis, in qua est certus et determinatus numerus clericorum aut personarum, numerum illum determinatum et certum usque ad unum mensem post publicacionem constitucionis presentis in scriptis tradere teneatur nobis et facere plenam fidem.</p>
                    <p>Ubi uero in ecclesiis predictis certus numerus siue determinatus non est, uolumus et districte mandamus, quod quilibet Prelatus uel Rector Ecclesie supradicte cum tractatu et consensu, deliberacione sui Capituli uel familie, ubi est tanta copia personarum Ecclesie seruientium, de certo numero clericorum uel personarum preficiendo et ordinando secundum Deum et Ecclesie facultates usque ad unum mensem post publicacionem constitucionis presentis prouidere procuret; de qua determinacione prouisione uel ordinacione coram nobis uel uicario nostro infra quindecim dies, post terminum predictum plenam fidem facere teneatur, ita quod ipsa prouisio, determinacio, et ordinacio secundum Deum et racionabiliter facta per nos approbari et confirmari circumspeccione debita teneatur.</p>
                    <p>Alioquin ipsi Prelati et subditi Ecclesiarum, si predicta neglexerint adimplere, potestate eligendi uel recipiendi aliquem clericum uel personam in suis Ecclesiis sint ea uice presenti constitucione priuati, et ad nos potestas huiusmodi deuoluatur, qui debemus et tenemur personis et ecclesiis prouidere; et nihilominus pro qualibet uice qui contrafecerit in predictis uel aliquo predictorum penam trium librarum Ferrarinorum incurrat.</p>
                </div>
                <div>
                    <head>Capitulum 17</head>
                    <p>Item distincte iniungimus et mandamus, quod nullus Sacerdos uel clericus quicumque ecclesiam aliquam ad nostram collacionem spectantem, absque consensu nostro audeat intrare, aut eciam detinere, nec ipsum dimittere absque nostra licencia expressa et consensu presumat.</p>
                    <p>Qui uero contrafecerit in predictis uel aliquo predictorum penam incurrat, quam proferimus in his scriptis; alias eciam per nos et arbitrio nostro grauius puniendis.</p>
                </div>
                <div>
                    <head>Capitulum 18</head>
                    <p>Item quia plerique clerici contra canonicas sancciones plura beneficia Ecclesiastica recipere, ac eciam retinere presumunt in sui periculum animarum, super quibus nullam dispensacionem habere noscuntur.</p>
                    <p>Nos super hoc salubriter prouidere uolentes, presenti constitucione mandamus et prohibemus distincte, quod nullus clericus nobis subiectus qui aliquod beneficium Ecclesiasticum habet ad presens, aliud beneficium recipere aut retinere simul cum beneficio quod habet sine nostra licencia et dispensacione presumat.</p>
                    <p>Uolumus insuper et mandamus, quod omnes et singuli clerici nobis subiecti, qui plura beneficia ecclesiastica habent ad presens, infra unum mensem post publicacionem constitucionis presentis de dispensacione suorum beneficiorum coram nobis uel uicario nostro plenam fidem facere teneatur; qui uero predicta uel aliquod predictorum non obseruauerit infra tempus statuti, ex tunc beneficiis ipsis sint hac nostra constitucione priuati, et aliter nostro arbitrio puniendi.</p>
                </div>
                <div>
                    <head>Capitulum 19</head>
                    <p>Item districte iniungimus et mandamus, quod tam subditi quam Prelati, qui ad titulum alicuius ecclesie nostre iurisdiccionis assumpti sunt, uel fuerint in futurum, apud ipsam ecclesiam residenciam continuam facere teneantur, nisi in scholis uel alibi, ex causa quam legitimam reputemus, honeste morentur, prius tamen a nobis super hoc petita licencia et obtenta.</p>
                    <p>Item quod Archipresbyter quilibet teneatur et debeat denunciare nobis mortem cuiuslibet clerici uel capellani sui infra octo dies a morte ipsius tempore computandos; et similiter teneatur et debeat denunciare infra dictum terminum nobis omnes clericos et capellanos suos, quot a suis ecclesiis sunt absentes, et ipsas ecclesias absque nostra licencia relinquerunt, et ideo uolentes ne a capellanis aut rectoribus uel clericis quibuscumque sine causa legittima ecclesie relinquantur; ordinamus et prohibemus districte, quod nullus Prelatus, aut subditus cuiuscumque ecclesie secularis uel eciam regularis in absencia sua prebendam aliquam, seu aliquid de prouentibus uel redditibus ipsius ecclesie possit petere, recipere, uel habere nisi pro rata temporis, quo residenciam continuam fecerit, et in diuinis officiis ecclesie sue seruierit sine nostra dispensacione et licencia speciali.</p>
                    <p>Nullus quoque clericus aut canonicus uel persona ecclesiastica ecclesie cuicunque, in qua inest rector aliquis uel Prelatus prebendam propriam uel aliquid de redditibus ipsius ecclesie aut beneficii sui auctoritate propria, uel absque Rectoris aut Prelati sui expressa uoluntate et prouisione recipere seu tenere presumat, alioquin ipsis prebenda, beneficio ac redditibus priuatus existat, nisi infra mensem quicquid auctoritate propria de ipsa prebenda uel redditibus Ecclesie receperit uel habuerit, restituat duplicatum, in utilitatem ipsius Ecclesie et in alios pios usus nostro arbitrio conuertendum.</p>
                </div>
                <div>
                    <head>Capitulum 20</head>
                    <p>Item, Concilii Lugdunensis celebrati per felicis recordacionis Gregorium Papam IX. uolentes uestigiis inherere, presenti constitucione mandamus, et districte iniungimus, quod nullus Clericus cuiuscumque condicionis assumatur ad regimen parochialis Ecclesie, nisi uicesimum quintum annum ad minus attigerit, et alias sit honeste uite, bone fame, ac scientie competentis, et insuper ad ordines Ecclesiasticos, et Sacerdotium promoueatur infra annum postquam fuerit ad huiusmodi Ecclesiam parochialem assumptus, ita quod Missam, et alia Diuina Officia populo, et parochianis suis digne ualeat celebrare, ac celebret cum effectu, et conferat eis Ecclesiastica Sacramenta.</p>
                    <p>Ordinamus eciam, iniungimus, et mandamus, quod quicumque clericus cuiuscumque condicionis prelaturam uel dignitatem aliquam tam Ecclesie secularis, quam eciam regularis, aut beneficium Ecclesiasticum, ordinem Sacerdotalem requirens, habet ad presens in Ciuitate Ferrarie, uel Diocesi, aut in futurum habebit, faciat se infra unum annum debitis temporibus successiue ad omnes Ordines Sacros, et Sacerdotium promoueri; ita quod subditis suis Diuina officia celebret, et Ecclesiastica Sacramenta ministret, prout officii sui, et prelacionis munus, et cura requirunt; et ulterius infra mensem teneatur quilibet de predictis coram nobis, et uicario nostro, postquam ordinem Sacerdotalem recipit, de ipsa promocione facere plenam fidem.</p>
                    <p>Quicumque uero contrafecerit in predictis, uel aliquo predictorum pro qualibet uice quinque librarum Ferrarientium penam persoluat.</p>
                </div>
                <div>
                    <head>Capitulum 21</head>
                    <p>Item cum Ecclesia Dei, sicut Sponsa legitima, uni uiro, et non pluribus debeat esse subiecta, statuimus, et firmiter ordinamus, ut in unaquaque Ecclesia Ciuitatis Ferrarie, uel Diocesis, in qua Clerici commorantur, unus de ipsis etatis legitime, qui quantum ad uitam, famam, et scienciam magis idoneus uideatur, dum tamen nullum canonicum impedimentum obsistat, debeat eligi, ordinari, et esse prelatus, ac Rector perpetuus, et generalis administrator ipsius Ecclesie, qui omnia negocia Ecclesie tam spiritualia, quam temporalia cum deliberacione, e consilio fratrum, et sociorum suorum generaliter et fideliter administret; cui tamquam maiori, et Prelato ceteri omnes in iis, que secundum Deum ad eius officium et bonum statum Ecclesie spectant reuerenciam exhibeant, et honorem.</p>
                    <p>Ipse autem omnibus tamquam fratribus, caritatiue, et pacifice de bonis ecclesie prouideat, et partem beneficii cuilibet debitam fideliter distribuat, et dispenset, prout bene, ac discrete inter eos fuerit ordinatum, et Ecclesie sustinent facultates; ita quod nullus habeat iustam materiam conquerendi.</p>
                    <p>Si autem in ordinacione ipsius Prelati, uel beneficii assignacione corda fratrum non poterunt concordare, uel commode peruenire ad concordiam, ad nos ordinandi, ponendi, et faciendi predicta libere auctoritas deuoluatur, qui ex officio nostro debemus, et tenemur ex debito tam personis, quam Ecclesiis prouidere.</p>
                    <p>Prelati eciam Monasteriorum, et Ecclesiarum regularium Fratres, et Subditos suos de prouentibus, et redditibus ipsarum Ecclesiarum, et Monasteriorum, prout suppetunt facultates, in uestibus, et uictualibus, et aliis necessariis sufficienter, et benigne, ac paterne procurent, ita quod de negligencia circa fratres, et subditos suos non possint merito reprehendi; alioquin grauius punientur.</p>
                </div>
                <div>
                    <head>Capitulum 22</head>
                    <p>Item monemus, et ordinamus, quod Archipresbyteri, et alii Ecclesiarum Prelati singulis diebus Dominicis, et precipue a prima Dominica de aduentu usque ad Natiuitatem Domini, et a Dominica de Septuagesima usque ad Pascha, et in aliis solemnitatibus, et precipuis diebus debeant, et studeant per se uel alios predicare, et annunciare populo uerbum Dei.</p>
                </div>
                <div>
                    <head>Capitulum 23</head>
                    <p>Item ordinamus, iniungimus et mandamus, quod Archipresbyteri semel in anno Parochias suas seu Plebatus debeant sollicite uisitare, et tunc duobus equitaturis, et quatuor personis, dimissis quibuslibet aliis personis extraneis, debeant esse contenti.</p>
                    <p>Nullus autem Prelatus subditos suos pena pecuniaria punire presumat, et infra mensem unum a tempore uisitacionis que inuenerit corrigenda, et reformanda ultra uires suas, nobis, uel Uicario nostro teneatur, et debeat nunciare, ut prouidere possimus Ecclesiis, et personis.</p>
                    <p>Qui uero contra fecerit in predictis, uel quolibet predictorum, quadraginta solidos Ferrarienses persoluat.</p>
                </div>
                <div>
                    <head>Capitulum 24</head>
                    <p>Item, quoniam Sacerdotum, et Clericorum extraneorum uel aliene Diocesis condiciones frequenter ignorantur, et forsan inhabiles, et indigni in Ecclesiis sepius assumuntur, et in detrimentum Ecclesiarum ipsarum, et graue periculum animarum; statuimus, et firmiter ordinamus, quod nullus Sacerdos, aut Clericus extraneus, seu aliene diocesis assumatur, uel instituatur in aliquam Ecclesiam nostre iurisdiccioni subiectam, nec alicui Sacerdoti extraneo, aut aliene Diocesis cura populi siue cura Parochialis Ecclesie sine nostra speciali licencia, et consensu aliquatenus committatur.</p>
                    <p>Nullus insuper Sacerdos extraneus, siue alterius Diocesis, quantumcumque habeat litteras testimoniales sui Episcopi audeat in aliqua Ecclesia Ciuitatis, uel Diocesis Missas populo celebrare, nec aliquis Clericus Nobis subiectus, aut persona subiecta Ecclesiastica aliquem Sacerdotem extraneum, uel alterius Diocesis in sua Ecclesia ad celebrandas Missas populo recipere presumat absque nostra, uel Uicarii nostri licencia speciali, nisi forte Sacerdos huiusmodi Missas uellet dicere in secreto.</p>
                    <p>Qui uero contrafecerit in predictis, uel aliquo predictorum, pro qualibet uice tres libras Ferrarienses persoluat.</p>
                    <p>Prohibemus eciam ne Sacerdotes Ecclesiarum Parochialium alios parochianos in Dominicis ac solemnibus et precipuis diebus, contempta eorum Ecclesia, scienter recipiant ad officia Diuina, nec eis conferant Ecclesiastica Sacramenta; qui uero contra fecerit grauiter punietur.</p>
                </div>
                <div>
                    <head>Capitulum 25</head>
                    <p>Item ordinamus, uolumus, et mandamus, ut in omnibus Ecclesiis collegiatis tam secularibus, quam regularibus, et plebibus, seu capellis, in quibus plures Clerici residenciam faciunt, Prelati cum deliberacione, et consilio fratrum suorum, et si non tanta sit copia fratrum, ut et cum deliberacione honeste familie sue singulis annis ordinent, et constituant unum Camerarium, siue Massarium de fratribus suis, ad cuius manus omnis denarii, redditus, et prouentus Ecclesie, uel Domus integre et plene proueniat, et ipse Camerarius scribat, uel scribere faciat diligenter quidquid ad manus suas peruenerit de pecunia uel prouentibus Ecclesie siue Domus; et ulterius secundum consilium, et prouidenciam sui Prelati procuret, et disponat fideliter ea, que fuerint fratribus, et familie oportuna, prout Ecclesie uel Domus suppetunt facultates; ipse et Camerarius, siue Massarius omnibus duobus mensibus de omnibus redditibus, et Ecclesie expensis Prelato, et fratribus suis presentibus plenam racionem in scriptis reddere teneatur.</p>
                    <p>Nullus uero Prelatus in persona propria recipiat pecuniam, uel expendat, sed ad manus Camerarii pecunia tota perueniat, et redigatur in scriptis, prout superius est expositum.</p>
                    <p>Prelati tamen de consilio fratrum suorum ordinent, et constituant singulis annis officiales de fratribus suis subditis, et non de aliis extraneis magis idoneos, et honestos; scilicet Camerarium, siue Massarium, Sacristam, Infirmarium, Portanarium, et Campanarium, et alios officiales, singulos ad singula officia, uel unum ad plura, sicut prelato, et fratribus melius uisus fuit expedire.</p>
                    <p>Ipsi autem officiales officia eis commissa humiliter, ac deuote suscipiant, et diligenter ac fideliter ea studeant adimplere, et de omnibus que de bonis Ecclesie ad manus ipsorum officialium peruenerint Prelato suo et fratribus, tempore quo Camerarius suam reddiderit racionem, et ipsi racionem suam reddere teneantur, ita tamen quod quando Prelati, uel officiales Ecclesiarum per nos uel per Uicarium nostrum aut Uisitatorem fuerint requisiti, sciant et possint de predictis omnibus plenam reddere racionem.</p>
                    <p>Caueant autem, et omnino abstineant tam Prelati, quam subditi ab illicitis donacionibus de rebus Ecclesie, et damnosis expensis inordinatis.</p>
                    <p>Sed cum Ecclesie necessitas, aut utilitas requirit aliquid expendendum esse, seu benemeritis esse dandum, Prelatus, uel Rector Ecclesie cum deliberacione, et consilio fratrum suorum, uel honeste familie sic fideliter, et distincte omnia sibi commissa distribuat, et dispenset, ne coram Deo et hominibus iuste ualeat reprehendi.</p>
                    <p>Qui uero contra fecerit in predictis, et quolibet predictorum, pro qualibet uice quinque libras Ferrarienses persoluat.</p>
                </div>
                <div>
                    <head>Capitulum 26</head>
                    <p>Item Sacrorum Canonum uestigiis inherentes, statuimus, et distincte mandamus, quod nullus Prelatus aut Rector, uel Clericus, siue persona Ecclesiastica, aut administrator, uel procurator siue economus aut subditus, uel officialis alicuius Ecclesie, uel pii Loci Ciuitatis, uel Diocesis Ferrariensis, ad nostram iurisdiccionem spectantis, possessiones aliquas, aut res immobiles, siue iura spiritualia uel temporalia, quocumque nomine censeantur, Ecclesie, uel pii loci sibi commisse, uel commissi uendat, uel aliquo alienacionis titulo suo nomine alienet, uel in emphiteusim perpetuam concedere, uel impignorare presumat, nec aliquam iuris uel facti concessionem, uel confessionem faciat de predictis alicui Clerico, uel laico, aut cuicumque persone, nullusque uices suas, uel ius quod habet in Ecclesia sua, uel administracionem ipsius, siue in beneficio Ecclesiastico alicui persone de facto uel de iure concedat, siue committat, nec fructus sue Ecclesie, suique Beneficii uel prouentus eiusdem uendat alicui, uel aliquo titulo seu modo concedat, ita quod pro annis pluribus simul pensionem uel pecuniam fructuum, uel prouentuum recipiant.</p>
                    <p>Sed usque ad quinquennium quilibet Prelatus, seu Rector aut clericus, uel persona Ecclesiastica possit facere locaciones de possessionibus Ecclesiarum suarum, et piorum locorum, et eorum fructibus percipiendo annis singulis et annuam et debitam pensionem, seu pecuniam fructuum uel prouentuum Ecclesie, aut pii loci, uel beneficii sui Ecclesiastici; et hoc aliter facere non presumat, scilicet uno anno pro pluribus.</p>
                    <p>Subditi uero Ecclesiarum, uel piorum locorum alicui contractum de predictis faciendo, et contra formam predictam non consenciant aut subscribant sine nostra, seu uicarii nostri licencia speciali; sed postquam sciuerint a Prelatis suis uelle fieri contractum nobis, uel Uicario nostro infra octo dies ab eorum noticia notificare, et denunciare per se, uel alium teneantur.</p>
                    <p>Hac tamen constitucione monemus, et inhibemus districte, ne aliquis laicus aut persona Ecclesiastica regularis, uel secularis ab aliquo Prelato, uel subdito aut ab aliqua persona Ecclesiastica regulari, uel seculari emat, uel recipiat concessionem aliquam seu locacionem uel tradicionem, uel alienacionem, uel impignacionem, aut obligacionem, uel donacionem, aut aliqua, que ad alienacionem possint modo aliquo pertinere, ne aliquis contractum ineat cum eodem de predictis, uel aliquo predictorum absque licencia nostra uel Uicarii nostri habita, et obtenta.</p>
                    <p>Nos enim omnes et singulos contractus contra huius nostre constitucionis tenorem factos, uel fiendos ab aliquo de predictis irritamus, et ex nunc decernimus inanes, et cassos, et nullius penitus firmitatis.</p>
                    <p>Quicumque uero contrafecerit in predictis uel aliquo predictorum penam excommunicacionis incurrat, quam ferimus in his scriptis; et si Clericus fuerit omni beneficio Ecclesiastico sit priuatus.</p>
                    <p>Mandamus insuper, et modo simili prohibemus, quod nullus Prelatus, aut subditus, uel alia persona Ecclesiastica alicuius Ecclesie, uel pii loci libros Ecclesie, cruces, calices, turribula, planetas, seu quecumque alia paramenta, uel ornamenta obligare, impignare, uel obliganda seu impignanda concedere alicui persone audeat, uel presumat absque licencia speciali habita, et obtenta.</p>
                    <p>Que uero per se uel alios obligata, impignata hactenus essent, usque ad mensem unum post publicacionem constitucionis presentis recuperare fideliter, et rehabere procurent; et si aliquis cognouerit, uel cognoscit aliquem suum Prelatum, aut confratrem, uel officialem delinquere, seu deliquisse in predictis, uel aliquo predictorum, nobis uel Uicario nostro intra octo dies denunciare, postquam sciuerit, teneatur.</p>
                    <p>Qui uero contrafecerit in predictis, uel aliquo predictorum pro qualibet uice trium librarum Ferrariensium penam incurrat.</p>
                </div>
                <div>
                    <head>Capitulum 27</head>
                    <p>Item cum ex debitis, que improuide, et inordinate in Ecclesiis contrahuntur, grauia damna, et detrimenta frequenter ipse Ecclesie paciantur, prohibemus, et districte mandamus, quod nullus Prelatus aut officialis Sindicus, siue Capitulum Ecclesie regularis de cetero contrahere debitum ultra decem libras Ferrarienses presumat: nullus Archipresbyter plebis secularis, aut sindicus, uel capitulum ipsius plebis ultra sex libras Ferrarienses; nullus rector, uel administrator aut procurator, uel clericus alicuius Ecclesie siue hospitalis, uel pii loci ultra tres libras Ferrarienses absque nostra requisicione, licencia, et consensu, et tunc pro euidenti necessitate, et utilitate ipsius Ecclesie debitum huiusmodi contrahi possit; nec ultra predictam quantitatem ulterius alia debita contrahantur, nisi prius satisfactum fuerit de debitis iam contractis; ad debita quoque contracta ultra quantitatem predictam absque licencia nostra usque ad tempus presens, uel et in futuro contra formam premissam nolumus Ecclesias, uel pia loca aliquatenus obligari, sed huiusmodi debita contrahentes ipsa debita soluere teneantur; et nihilominus penam trium librarum Ferrariensium incurrat.</p>
                </div>
                <div>
                    <head>Capitulum 28</head>
                    <p>Item statuimus, uolumus, et mandamus, quod ubicumque duo, uel tres aut plures clerici sunt, uel fuerint in aliqua Ecclesia Ciuitatis Ferrariensis, uel Diocesis, possessiones ipsius Ecclesie, uel iura inter ipsos clericos nullatenus diuidantur absque nostra licencia, et consensu.</p>
                    <p>Si uero alique possessiones Ecclesie cuiuscumque absque nostra licencia sunt diuise, infra mensem unum post publicacionem constitucionis presentis integrentur et reducantur in unum, et hoc idem de beneficiis ad communem mensam, uel uictum pertinentibus ordinamus, et uolumus obseruari, et quod Clerici comedant simul, et simul uacentur bonis ad comunem usum, et statum ipsius Ecclesie communiter habeant uniuersa; alioquin si contra formam premissam fuerit aliquid attentatum, et factum, sit irritum, et inane.</p>
                    <p>Et contra facientes in predictis, uel aliquo predictorum quadraginta solidorum Ferrarinorum pro qualibet uice penam incurrant.</p>
                </div>
                <div>
                    <head>Capitulum 29</head>
                    <p>Item monemus omnes, et singulos Clericos, et Laicos, qui bona mobilia, uel immobilia, siue iura, priuilegia, instrumenta, scripturas, uel res alias, seu alia quecumque bona ad Episcopatum, uel Ecclesiam aliquam, seu hospitale aut locum religiosum, seu uenerabilem Ciuitatis Ferrariensis pertinencia, uel Diocesis, accipere auctoritate propria, uel eius qui de iure dare non potuit, uel occupauit, inuasit, uel habet, aut detinet occupata, seu nititur detinere, ut infra mensem unum a die publicacionis constitucionis presentis peremptorie numerandum nobis, uel Uicario nostro, Ecclesie, aut loco illi, ad quem pertinent, seu spectant libere dimittant, relaxent, restituant, et resignent.</p>
                    <p>Qui uero huius statuti nostri, monicionis, et mandati transgressor existit, uel predictam, uel aliquod predictorum de cetero occupabit, inuadet, aut quocumque malo modo accipiet, uel tenebit illum uel illos, cuiuscumque sexus uel condicionis existant, ex nunc prout ex tunc excommunicamus, et in his scriptis excommunicacionis sentencia innodamus, nec absolucionis beneficium possint recipere, uel habere, nisi prius sic occupata, uel detenta, aut inuasa uel accepta restituant, resignent, et libere dimittant, et satisfaciant de predictis, et de damnis satisfecerint, et expensis.</p>
                    <p>Prestantes autem personis predictis circa predicta uel aliquod predictorum auxilium, consilium, et fauorem, simili sentencia et pena excommunicacionis duximus innodandos.</p>
                    <p>Quam excommunicacionem si per tres menses animo substinuerint indurato, si Clerici fuerint, ipsos omnibus beneficiis priuamus; si uero Laici, ipsos omnibus feudis, beneficiis, et gratiis simili modo priuamus.</p>
                </div>
                <div>
                    <head>Capitulum 30</head>
                    <p>Item inhibemus, et monemus districte, ne Laici sine titulo iusto decimas detineant in sue periculum anime, et ne detinentes eas quocumque modo in alios Laicos, uel Clericos eas transferre possint aliquo modo, siue titulo, absque nostra licencia, et consensu; nec fructus earum uendere aut concedere, uel donare quocumque modo, nisi ad unum annum tantum, scilicet fructus earum decimarum uendere, uel aliis concedere annuatim.</p>
                    <p>Hoc enim non negamus, uel maxime qui se dicunt, et asserunt iure feudali decimas tenere predictas.</p>
                    <p>Contra facientes autem cuiuscumque sexus, uel condicionis existant, et qui ab eis, uel ab aliis receperint decimas quocumque modo, uel titulo, et qui super predictis sic prohibitis fecerint instrumenta, uel decretum imposuerint, et testes, qui scienter passi fuerint se talibus illicitis contractibus adhiberi, si aliquod de predictis maliciose, et in fraudem fecerint, predicti omnes ex nunc ut ex tunc in his scriptis excommunicacionis sentencia innodamus.</p>
                    <p>Idem statuimus, et uolumus in Clericis decimas a nobis, uel ab Episcopatu tenentibus, seu possidentibus obseruandum; preterea omnes, et singulos contractus contra huius nostre constitucionis tenorem hactenus factos, uel fiendos in posterum ab aliquo de predictis, ex nunc decernimus irritos et inanes, et nullis nunquam temporioribus ualituros.</p>
                    <p>Si uero excommunicacionem per duos annos animo sustinuerit indurato, si Clericus fuit, omni beneficio, gracia, et priuilegio Ecclesiastico sit priuatus; si uero laicus, omni beneficio, et feudo priuatus existat.</p>
                </div>
                <div>
                    <head>Capitulum 31</head>
                    <p>Item super continencia, et honestate uite Clericorum presenti constitucione duximus ordinandum, ac eciam statuendum, quod nullus Clericus, uel Ecclesiastica persona cuiuscumque condicionis, aut status, qui sacrum ordinem, uel beneficium Ecclesiasticum obtinet, uel in posterum obtinebit, habitans in Ciuitate Ferrariensi, uel Diocesi, mulieres aliquas, uel aliquam sub pretextu consanguinitatis, aut conuiccionis uel alio quocumque pretextu inter septa Ecclesie sue, hoc est, infra Domus ipsius Ecclesie adherentes, retinere sine nostra, uel Uicarii nostri licencia audeat, uel presumat; nec concubinam aliquam, seu focariam publice retinere.</p>
                    <p>Clericos enim qui feminas aliquas concubinas, aut focarias in domibus Ecclesie, aut eciam apud ecclesiam, siue alicubi publice et manifeste nunc retinent seu in posterum retinebunt secundum constitucionem uenerabilis Patris Domini Fratris Latini Hostiensis et Ueletrensis Episcopi, olim Apostolice sedis Legati, a suis beneficiis Ecclesiasticis se nouerint fore priuatos, et eos in presenti constitucione priuamus, nisi infra mensem unum fuerint correcti.</p>
                    <p>Nihilominus pro qualibet uice penam uigintiquinque librarum incurrant.</p>
                    <p>Quam penam infra mensem unum soluere teneantur.</p>
                    <p>Nullus eciam clericus in minoribus ordinibus constitutus, quamuis beneficium ecclesiasticum nullum obtineat, nec aliquis qui persona ecclesiastica censeatur, licet clericatus non obsistat, concubinam aliquam, seu focariam, uel mulierem aliquam tenere, uel habere presumat.</p>
                    <p>Si uero contrarium facere fuerit deprehensus, qualibet uice penam decem librarum Ferrariensium incurrat; quam penam infra mensem unum soluere teneatur.</p>
                    <p>Contemptores autem, et rebelles, ac inobedientes omnes, et singulos supradictos omni beneficio, et priuilegio, et beneficio, et gracia proteccionis, ac defensionis ecclesiastice presenti constitucione priuamus.</p>
                    <p>Habeant insuper Clerici, et Prelati quicumque bonas societates, et conuersaciones honestas, et abstineant ab illicitis, et inhonestis, de quibus possint merito reprehendi.</p>
                    <p>Caueant insuper a iuramentis, ac blasphemiis, et ab inhonestis, ac scurrilibus uerbis.</p>
                    <p>Item a societatibus, officiis, et comitiis laicalibus, nec exerceant uenaciones, aucupaciones, uel publicas facciones, nec ad palatium communis Ferrarie, uel ad domos Palatii uadant, uel accedant pro alieno negocio in iudicio Curie secularis uentilando, absque nostra, uel Uicarii nostri licencia speciali.</p>
                    <p>Nec aliquis Sacerdos, uel Clericus aliquem suum filium proprium secum ducat, nec in Ecclesia, uel domibus Ecclesie tenere presumat.</p>
                    <p>Qui uero contra fecerit in predictis, uel aliquo predictorum pro qualibet uice penam quinque librarum Ferrariensium incurrat.</p>
                </div>
                <div>
                    <head>Capitulum 32</head>
                    <p>Item prohibemus [2] districte Clericis uniuersis, et personis Ecclesiasticis, ne mutuare pecuniam ad usuram per se, uel alium, uel concedere boues ad laborandum modo aliquo uel contractu, qui posit usurarius iudicari, aut facere, uel inire quemcumque usurarium contractum aliquo modo, uel ingenio audeat, uel presumat.</p>
                    <p>Quicumque uero Clericus uel persona Ecclesiastica contrarium fecerit uel facere fuerit deprehensus, totum capitalem, siue sortem perdat, nostre Camere applicandum; et ulterius omnes usuras siue lucrum restituere integraliter teneatur.</p>
                    <p>Contemptores autem et rebelles beneficiis Ecclesiasticis, necnon et priuilegio, et gracia Ecclesiastice defensionis, et proteccionis presenti constitucione priuamus.</p>
                    <p>Nullus insuper Clericus uel persona Ecclesiastica inhonestas, et indebitas negociaciones, uel mercaciones exercere presumat; contrarium facientes nostro arbitrio puniantur.</p>
                </div>
                <div>
                    <head>Capitulum 33</head>
                    <p>Item mandamus, et inhibemus districte, ne Clericus aliquis aut persona Ecclesiastica criminaliter coram iudice seculari aliquem accusare, uel testimonium ferre aliqua racione presumat; nisi prius a nobis, uel Uicario nostro, et pro euidenti, uel legitima causa petita licencia, et obtenta, et coram nobis, uel Uicario nostro prestito iuramento.</p>
                    <p>Si uero contrarium per aliquem Clericum, uel personam Ecclesiasticam fuerit attentatum, transgressor huiusmodi in decem libras Ferrariensis pro qualibet uice condemnatus existat.</p>
                    <p>Caueat insuper quilibet Clericus, et persona Ecclesiastica, ne fideiussores uel procuratores laicorum existant, ne super huiusmodi coram iudice seculari oporteat eos testimonium perhibere; alioquin penam predictam incurrant, si contrarium fuerint contra facere deprehensi, absque nostra, uel Uicarii nostri licencia, et consensu.</p>
                </div>
                <div>
                    <head>Capitulum 34</head>
                    <p>Item prohibemus districte, ne clericus aliquis, uel persona Ecclesiastica Clericos aut personas Ecclesiasticas trahere audeat, uel presumat ad forum, uel curiam, aut iudicium seculare.</p>
                    <p>Qui uero contra fecerit, uel contra hoc facere presumpserit uiginti libras Ferrarienses pro qualibet uice camere nostre persoluat.</p>
                    <p>Et nihilominus omne grauamen, et expensas illius, quem traxit per se uel alium ad forum, uel ad curiam, uel ad iudicem secularem satisfacere teneatur.</p>
                </div>
                <div>
                    <head>Capitulum 35</head>
                    <p>Item prohibemus, et districte mandamus, ne clericus aliquis, uel persona Ecclesiastica uadat per Ciuitatem Ferrarie, uel suburbia de nocte cum armis, uel sine armis, dantes ex nunc licenciam, et liberam potestatem decano, et aliis officialibus ad hoc deputatis per secularem quoscumque de predictis clericis, aut personis Ecclesiasticis inuenerint de die, absque licencia nostra, uel uicarii nostri cum armis, uel de nocte cum armis, uel sine armis, licite detinendi, et ad nostram presenciam conducendi, et si de nocte fuerit usque mane in sua forcia detinendi; et ut predicti Decani, et officiales sint magis solliciti ad exequendum predicta, statuimus, et uolumus, eisdem ut tres libras Ferrarinas habeant pro quolibet, quem de die, uel de nocte inuenerint malo modo, et inuentum ad nos duxerint presentandum.</p>
                    <p>Predictam uero non intelligimus ad clericos, et seculares extendi, qui de nocte cum lumine uadunt in necessitate ad exhibendum infirmis Ecclesiastica Sacramenta, uel alias pro euidenti necessitate uadunt de nocte cum lumine, cum societate licite ordinata.</p>
                    <p>Quicumque uero contrafecerit in predictis, uel in aliquo predictorum, quinque libras Ferrarienses persoluat.</p>
                </div>
                <div>
                    <head>Capitulum 36</head>
                    <p>Item uolentes in quantum possumus malitiis hominum obuiare, ne maleficia maneant impunita, presenti constitucione ordinamus, uolumus, et mandamus, quod si quis, diabolo instigante, in clericum scienter per se, uel alium manus iniecerit uiolentas, itaque passo enormem inferat lesionem percutiendo cum armis, uel quacumque percussione lethali, preter excommunicacionem quam ipso facto incurrit, sit ipso facto priuatus omnibus beneficiis, que haberet in ciuitate Ferrariense uel Diocesi, nec possit in futurum in eisdem beneficium aliquod obtinere; et intelligimus beneficia siue prelatura sint, dignitates, rectoria, canonicatus, seu pebenda, uel simplex clericus, aut ius Patronatus, feudum emphiteosis, auctoricacia, castaldionatus, seu procuracio, uel aliud quodcumque beneficium proueniens ab ecclesia uel pio loco.</p>
                    <p>Si autem ex tali lesione, seu percussione mors, aut membri amissio, uel debilitacio fuerit consecuta, non solum predictam penam, uel penas incurrat, immo non possit perpetuo aliquis sibi attinens in eadem Ecclesia in primo, uel secundo gradu in Ciuitate, uel Diocesi aliquod beneficium Ecclesiasticum accipere, uel habere.</p>
                    <p>Si uero aliquis beneficium aliquod conferendo alicui de predictis huius statuti transgressor scienter extiterit XL. solidos Ferrarienses persoluat, et nihilominus quod factum fuerit sit irritum, et inane, et nullius penitus firmitatis.</p>
                    <p>Si autem huiusmodi percussor, seu malefactor clericus fuerit uel persona ecclesiastica, ipsum omni beneficio, ecclesiastico priuilegio, et gracia ecclesiastice defensionis, et proteccionis priuamus, preter penam temporalem, quam semper sua demencia patietur.</p>
                    <p>Et uolumus istam constitucionem extendi ad maleficia preterita, et futura, ex quibus preteritis non fuit absolucio subsecuta.</p>
                </div>
                <div>
                    <head>Capitulum 37</head>
                    <p>Item, quia canonice sancciones districte prohibent clericis arma portare, cum hoc plurimum deroget ecclesiastice honestati, presenti constitucione mandamus, et inhibemus districte, quod nullus clericus, nulla persona Ecclesiastica secularis, uel regularis, habitans in Ciuitate, uel Diocesi Ferrariensi, cuiuscumque condicionis, aut status, arma impugnacionis, uel defensionis portare audeat, uel presumat, nisi ex iusta, et legitima causa, prius tamen a nobis petita licencia, et obtenta, et insuper prestita [3] de non offendendo idonea caucione.</p>
                    <p>Quicumque uero contra fecerit, pro qualibet uice, et quolibet armorum genere in decem libras Ferrarienses condemnatus, et punitus existat.</p>
                    <p>Si autem rebellis, et inobediens, et contumax fuerit, nec infra mensem unum redierit ad nostra mandata omnibus beneficiis suis, priuilegiis, et gratiis, proteccione et defensionibus Ecclesiasticis sit priuatus.</p>
                </div>
                <div>
                    <head>Capitulum 38</head>
                    <p>Item inhibemus et distincte mandamus, ne clericus aliquis aut persona ecclesiastica, habitans in ciuitate Ferrariensi, uel suburbiis, tabernas intret ut bibat in eis.</p>
                    <p>Et idem intelligimus de illis qui in uillis nostre Diocesis inhabitare noscuntur.</p>
                    <p>Item ne cum mulieribus, uel aliis, quibuscumque personis choreisent, aut in choreis cantare, saltare uel balare presumant, seu in quibuscumque locis lasciuire, uel obscenitates, aut ludibria sui corporis exercere.</p>
                    <p>Item ne ad azardium, uel aliquem ludum taxillorum aut aliquem alium ludum inhonestum, quocumque nomine censeatur, nisi forte ad schacos absque taxillis, pecunia, uel extra quacumque ludere presumant per se, uel alium in publico, uel occulto.</p>
                    <p>Quicumque uero contrafecerit, uel offenderit in predictis, uel aliquo predictorum, pro quolibet excessu, et pro qualibet uice usque ad quindecim dies, quinque libras Ferrarienses persoluat.</p>
                </div>
                <div>
                    <head>Capitulum 39</head>
                    <p>Item iniungimus, et districte mandamus, quod nullus clericus cuiuscumque status, uel condicionis existat, qui aliquod beneficium Ecclesiasticum habet, uel obtinet, aut in posterum obtinebit, in Ciuitate Ferrariensi, uel Diocesi cum aliqua muliere contraxerit, uel contrahet in futurum, presumat aliquod beneficium Ecclesiasticum deinceps tenere, uel potius usurpare in detrimentum Ecclesie, et opprobrium Ordinis Clericalis.</p>
                    <p>Nos enim huiusmodi Clericos, postquam matrimonium de facto contraxerint omnibus beneficiis Ecclesiasticis, que obtinent, aut eciam obtinebant, hac nostra constitucione decernimus esse priuatos.</p>
                    <p>Illa beneficia per eos, ad quos de iure spectat, eleccio personis idoneis libere conferantur.</p>
                    <p>Si uero beneficia ipsa post matrimonium contractum retinere presumpserint, nec ea ex toto reliquerint, aut per se uel per alios contradixerint, uel impedierint, huiusmodi transgressores ipso facto excommunicacionis sentenciam incurrant, a qua sentencia, nisi Clericis ipsis quidquid de bonis earum habuerint plene restituant, nullatenus absoluantur.</p>
                    <p>Prelati uero postquam sciuerint subiectos suos post matrimonium contractum Ecclesiastica beneficia retinere, aut potius usurpare, aut in Concubinatu permanere, nisi infra mensem nobis, aut Uicario nostro denuntient, penam quinque librarum Ferrariensium incurrant.</p>
                    <p>Nullus insuper Clericus, uel persona Ecclesiastica, exceptis ex officio baptizantibus compatres sibi faciant, uel commatres, ut incauta conuersacio mulierum a Clericis remoueatur omnino.</p>
                    <p>Qui uero contra fecerit in predictis, uel aliquo predictorum pro qualibet uice penam trium librarum Ferrariensium in currat.</p>
                </div>
                <div>
                    <head>Capitulum 40</head>
                    <p>Item honestati clericorum, et personarum Ecclesiasticarum, tam secularium, quam regularium prouidere uolentes, ordinamus, et districte iniungimus, et mandamus, quod nullus Sacerdos, uel Clericus Secularis, nullus Religiosus, seu ecclesiastica persona ad aliquod Monasterium monialium, uel sororum absque nostra, uel Uicarii nostri speciali licencia, et consensu personaliter accedere audeat, uel presumat.</p>
                    <p>Nullus eciam laicus ipsa monasteria Monialium, uel sororum accedat causa habendi colloquium cum eis, absque licencia predicta, ut superius est expositum, exceptis patribus, matribus, Fratribus, et sororibus ipsarum Monialium, et sororum, et hoc de nostra licencia speciali, exceptis eciam confessoribus per nos, uel auctoritate nostra ipsis Monialibus, et sororibus deputatis, aut in posterum deputandis, et aliis Religiosis, qui eis predicare debuerint Uerbum Dei, ac eis eciam qui causa solemnitatis, uel funeris, et causa Missam celebrandi, et insuper medicis, siue Barberiis, qui causa infirmitatis, de nostra uel Uicarii nostri licencia, et consensu ad ipsa monasteria fuerint conuocati.</p>
                    <p>Qui uero contra fecerit in predictis, uel aliquo predictorum, si clericus fuerit, pro qualibet uice penam quadraginta solidorum Ferrariensium persoluat; si uero laicus sit ab ingressu Ecclesie interdictus.</p>
                    <p>Si uero Clericus, uel Laicus loca intrinseca Monialium predictarum intrare presumpserit absque nostra, uel Uicarii nostri licencia petita pariter, et obtenta, excommunicacionis sentenciam eumdem incurrere uolumus ipso facto, quam in huiusmodi presuntorem hac admonicione premissa, ex tunc proferimus in his scriptis.</p>
                </div>
                <div>
                    <head>Capitulum 41</head>
                    <p>Item statuimus, et mandamus, quod tam Prelati, quam subditi Ecclesiarum, et piorum locorum, si aliquid emere uoluerit in bonis et possessionibus, aut facere compram, uel acquisicionem uice et nomine ipsius Ecclesie uel pii loci emant, et fieri faciant instrumenta.</p>
                    <p>Si uero aliquis predictorum suo proprio nomine emere uoluerit, prius coram nobis, aut Uicario nostro per uiros aliquos fide dignos plenam fidem facere teneatur, quod de proprio patrimonio, uel peculio, quod acquisiuit, et non de bonis Ecclesie, uel pii loci emere intendit, seu facere compram, uel acquisitum, et tandem cum licencia nostra, aut Uicarii nostri possit emere, et empcionem, uel acquisitum perficiat quod intendit.</p>
                    <p>Alioquin, si contra formam predictam aliquid fuerit comparatum, uel emtum Episcopatui nostro, et Camere integre applicetur.</p>
                    <p>Si uero de bonis Ecclesie, uel pii loci forte constiterit, ad ipsam Ecclesiam, uel pium locum libere reuertatur, et transgressor huiusmodi tres libras Ferrarienses infra mensem unum persoluat.</p>
                </div>
                <div>
                    <head>Capitulum 42</head>
                    <p>Item quia nonnulli Clerici per instrumenta [4] ficticia et simulata, contra laicos malignare conantur, nos super his prouidere uolentes, presenti constitucione mandamus, et inhibemus districte, quod nullus Clericus, aut persona Ecclesiastica per instrumenta ficticia, et simulata emere, uel acquirere audeat, uel presumat aliquo modo, uel titulo, possessiones, uel terras aliquas, seu bona quecunque in fraudem, et in proximi detrimentum, nec [5] faciat a quibuscunque laicis aliqua iura, et acciones fictitie, et simulate, nec possessiones aliquorum laicorum auctoritate propria occupet, uel inuadat.</p>
                    <p>Si uero per instrumenta ficticia, et simulata aliquid hactenus acquisiuit, uel emit, ipsa instrumenta ficticia, uel simulata infra octo dies post publicacionem constitucionis presentis casset, irritet, et annullet, ac eis expresse renunciet, ita quod nullius momenti existant, et in rerum natura nihil appareat de predictis.</p>
                    <p>Possessionem autem, bona, et iura, sic acquisita simulate, infra terminum eumdem primo possessori restituat, et dimmittat occupata et inuasa auctoritate propria infra terminum idem octo dierum suo possessori [6] uero et domino similiter restituat, et relaxet.</p>
                    <p>Si quis autem in predictis, uel aliquo predictorum transgressor extiterit, pro qualibet uice, penam decem librarum Ferrariensium incurrat, quam penam, nisi usque ad mensem unum persoluerit animo indurato, omni beneficio, et priuilegio Ecclesiastico sit priuatus.</p>
                </div>
                <div>
                    <head>Capitulum 43</head>
                    <p>Item quoniam per sortilegia, et incantaciones, et maleficia Christiane Fidei sinceritas, et morum honestas frequentius perturbatur, presenti constitucione monemus, et districte mandamus, quod nullus Clericus, uel persona Ecclesiastica, siue Laicus, uel persona quecunque sortilegia, uel maleficia, seu incantaciones, siue facturas facere quocunque modo, procurare, aut consentire ut fiant, audeat uel presumat.</p>
                    <p>Et precipue talia, ex quibus uir et uxor non possint carnaliter se cognoscere, aut se ad inuicem diligere, uel simul commorari.</p>
                    <p>Nec aliqua alia, in quibus res sacre apponantur, uel misceantur, nec illa, in quibus Demones inuocantur, uel in quibus sunt aliqua pacta Demonum tacita, uel expressa.</p>
                    <p>Quicunque uero fecerit contra predicta, uel aliquid predictorum, ipsofacto sentenciam excommunicacionis incurrat, quam ferimus in his scriptis.</p>
                </div>
                <div>
                    <head>Capitulum 44</head>
                    <p>Item precipimus, iniungimus, et mandamus, quod nullus Clericus, uel Laicus cuiuscumque condicionis uel status aliquod instrumentum publicum falsum faciat, aut fieri consenciat, uel procuret, de quibuscunque iuribus acquirendis, aut defendendis in preiudicium alicuius, nec litteras falsas de aliquibus indulgentiis, aut gratiis impetrandis fabricare, uel fabricari facere, uel ad hec dare operam, seu fauorem, aut eis aliquod modo uti audeat, uel presumat.</p>
                    <p>Nullus insuper Clericus, uel Laicus cuiuscumque condicionis existat in iudicio Ecclesiastico, uel civili falsum testimonium in damnum et detrimentum alicuius facere audeat maliciose, uel presumat aut consenciat ut feratur, siue scienter in dicendo falsum, aut scienter occultando uerum.</p>
                    <p>Nos enim contra predictos falsarios instrumentorum, aut litterarum, et contra testes predictos in his scriptis excommunicacionis sentenciam promulgamus; a qua sentencia nullus predictorum possit absolui, nisi pro uiribus suarum facultatem de omni damno, quod secutum fuerit ex falsitate commissa, arbitrio nostro, uel Uicarii nostri infra mensem unum satisfecerit competenter.</p>
                    <p>Clericus autem, si culpabilis fuerit in predictis, omni beneficio ulterius sit priuatus.</p>
                </div>
                <div>
                    <head>Capitulum 45</head>
                    <p>Item precipimus et mandamus, quod nullus Clericus, uel Laicus, cuiuscunque condicionis existat, Ecclesiam aliquam, uel pium locum, seu Domus, aut quecunque alia bona scienter, et iniuriose comburere audeat uel presumat, aut comburi consenciat, uel procuret; alioquin ipso facto sentenciam excommunicacionis incurrat, quam ferimus in his scriptis, a qua nullatenus absoluatur, nisi arbitrio nostro, uel Uicarii nostri de damno, et iniuria passo satisfecerit competenter, uel plenam remissionem de damno illato receperit ab eodem.</p>
                    <p>Et ulterius, si Clericus fuerit, omni beneficio Ecclesiastico priuatus existat.</p>
                </div>
                <div>
                    <head>Capitulum 46</head>
                    <p>Item constitucionem Concilii Lugdunensis, editam per felicis recordacionis Gregorium Papam X. contra usurarios manifestos, uolentes inuiolabiliter obseruari, presenti statuto districte precipimus et mandamus, quod nullus Sacerdos Parochialis, nec quicumque alius, cuiuscumque condicionis existat, aliquem usurarium manifestum a peccatis absoluere audeat uel presumat, nec ei Ecclesiastica Sacramenta tradere uel Ecclesiasticam sepulturam, nisi prius circa ipsum usurarium fuerit forma predicti Concilii Lugdunensis, plenarie obseruata, nec absque nostra seu Uicarii nostri licencia, si potuit commode postulari; nullusque notarius, seu tabellio testimonium conficiat, uel conscribat alicuius usurarii manifesti, siue ubi conficiatur intersit, nisi presbyter Parochialis sit presens, si potuit haberi, cui ipse testator parochianus existit, et nisi forma dicti Concilii plene fuerit obseruata.</p>
                    <p>Qui uero contra fecerit ipso facto sentenciam excommunicacionis, incurrat, quam ex nunc ferimus in his scriptis; et licet huiusmodi Sacerdotes, qui contra predictam formam absoluere presumpserint usurarios manifestos, ab audiencia confessionum per dictum Concilium sint priuati; nihilominus uolumus, quod huiusmodi transgressores pro qualibet uice penam decem librarum Ferrariensium incurrant.</p>
                    <p>Quam nisi premonicione premissa intra mensem unum secundum commissum debitum persoluerit, et contumaces ac rebelles extiterint, et beneficio, et priuilegio Ecclesiastico sint priuati.</p>
                    <p>Notarii uero, siue tabelliones, qui constituciones, uel prouisionis Concilii Lugdunensis, et nostre fuerint temerarii transgressores, ab excommunicacionis sentencia nullatenus absoluantur absque nostra, uel Uicarii nostri licencia, et mandato; et tunc caucionem idoneam cum iuramento teneantur prestare de parendo mandatis Ecclesie, atque nostris.</p>
                    <p>Et ut Parochiales Ecclesie Presbyteri in obseruacione constitucionis dicti Concilii Lugdunensis nullo decipiantur errore, omnes, et singuli Presbyteri tenorem constitucionis dicti Concilii teneantur, et debeant in scriptis habere.</p>
                    <p>Item infinitis malitiis, et fraudibus exquisitis, quos usuraria prauitas quotidie nititur inuenire, prout nobis est possibile cupientes occurrere, presenti constitucione statuimus, quod si in aliquo instrumento, uel precepto fiendo, uel facto ab octo annis citra, contineatur, quod aliqua persona teneatur ex aliqua causa dare, uel soluere alicui, uel tempore precepti, uel obligacionis contracte fuisse usurarius aliquam pecunie quantitatem fingatur, et intelligatur ficcione presentis constitucionis, quamquam non admittatur probacio, cum uera sors sit media pars tantum eius quantitatis, uel sortis, quam instrumentum continet, uel preceptum.</p>
                    <p>Adducimus insuper, quod omnia precepta uel instrumenta facienda, uel facta ab octo annis citra, quibus caueatur, quod aliqua persona soluere teneatur aliquid alicui, qui tempore precepti, uel obligacionis erat usurarius, uel matri, uxori, sorori, fratri, uel filiis, uel alteri familiari, qui tunc habitaret in eadem familia cum quouis usurario, uel aliquibus constitutis in eius potestate, ficcione iuris intelligantur reiecta omni probacione contraria usuraria, et in fraudem usurarum confecta.</p>
                    <p>Idem per omnia declaramus intelligi, si aliquis de predictis personis rem aliquam mobilem uel immobilem emerit cum hac condicione, uel pacto, quod liceat uenditori, si uoluerit, usque ad constitutum tempus rem quam uendidit redimere precio restituto emptori.</p>
                    <p>Quod tamen intelligi uolumus, si res sic empta per usurarium, uel alios suprascriptos tempore empcionis communi estimacione plus ualebat, quam pro ipsa fuisset pretium constitutum.</p>
                    <p>Nam cum ex predictis circumstantiis talis contractus empcionis presumatur pignoratitius a iure, et in fraudem usurarum confectus, talis emptor semper teneatur ad rem restituendam cum fructibus recepto suo precio, in quo perceptos sibi redditus debeat computare.</p>
                    <p>Insuper declaramus, quod pro restituendis usuris, quas ab aliquibus per se, uel alium extorsit usurarius, omnia bona ipsius usurarii sic efficaciter obligata noscantur, quod si emancipacionis nomine uel alio quouis titulo, in filios, uel in alios sua bona transtulerit, uel hactenus transtulit, dicentur ipsa bona cum sua causa, uel onere transiuisse ad quemlibet possessorem.</p>
                    <p>In predictis autem omnibus casibus, et similibus eum intelligi uolumus usurarium esse, contra quem duo testes idonei, et fide digni sub iuramento deposuerint eum esse, uel fuisse tempore contractus, de quo testificantur, uel ante ipsum contractum, uel eciam post per annum usurarium, reddita sufficienti causa sue scientie, uel se accepisse ab illo pecuniam sub usuris ad racionem [7] et librarum, uel se eidem soluisse aliquid nomine usurarum per se, uel alium de pecunia, quam ab eo, uel alio eius nomine percepissent, uel contra quem, quatuor testes deposuerint eum esse uel fuisse tempore supradicto usurarium secundum publicam uocem, et famam, quorum testimonio in aliquo casuum predictorum omnium nolumus obstare, quod sint in suis testimoniis singulares.</p>
                    <p>Ad ea adiicimus, quod solucio usurarum, uel remissio fieri debeat in presencia nostra, uel Uicarii nostri, uel alterius, cui nos, uel ipse hoc duximus committendum, nec de predictis possit probacio fieri, nisi per scripturam unius ex notariis Episcopalis curie Ferrariensis; aliter facta solucio, uel remissio in predictis probacionibus nullam obtineat roboris firmitatem.</p>
                </div>
                <div>
                    <head>Capitulum 47</head>
                    <p>Item statuimus, et eciam ordinamus, ut quicumque per annum contumaciter perseuerauerit in excommunicacione, nec Ecclesie, et nostris uoluerit obedire mandatis, si Prelatus uel Rector seu Canonicu, aut simplex Clericus fuerit, omnibus beneficiis Ecclesiasticis, que obtinet, uel habet ad presens, aut obtinebit uel habebit in posterum in Ciuitate Ferrariensi uel Diocesi, omnibus gratiis, feudis, et emolumentis, ac priuilegis Ecclesiastice defensionis, et proteccionis, ex nunc prout ex tunc, in his scriptis priuamus, et diffinitiue decernimus esse priuatum.</p>
                    <p>Si autem laicus fuerit, et feudum uel beneficium aliquod, aut ius patronatus obtinebit, uel habebit in posterum, ipsum omni feudo uel feudis, et iure patronatus ac omnibus beneficiis Ecclesiasticis, et emolumentis ac gratiis quibuscumque sit ipso iure priuatus, et ipsum in his scriptis, ex nunc prout ex tunc, presentis constitucionis, et omni qua possumus, et fungimur auctoritate priuamus, et uolumus, ac decernimus, quod omnia, et singula libere, et integre ad Ecclesiam reuertantur.</p>
                </div>
                <div>
                    <head>Capitulum 48</head>
                    <p>Item uolentes uersutiis, malitiis, et fraudibus iniuste appellantium ac eorum falsitatibus debita prouidencia obuiare, presenti constitucione mandamus, et inhibemus districte sub pena excommunicacionis, quod nullus deinceps cuiuscumque condicionis existat in Ciuitate Ferrariensi uel Diocesi, contra nos aut Uicarium nostrum, seu quemcumque iudicem alium, aut contra processus eorum, siue contra quoscumque suos aduersarios appellaciones aliquas, et causas legitimas continentes maliciose, ac latenter, interponere per se aut alium aliquo modo presumant, si copiam habere potuerit Iudicis, a quo duxerit appellandum, quem iudicem primo requirat, et conuenienter expectet; et si forte die non iuridica, uel et feriata, uel aliqua diei hora, et iuridice, qua iudex non est solitus pro tribunali sedere, et quacumque hora diei ipsius iudicis copiam habere non poterit, duxerit appellandum, ipsum iudicem, prius requirat in domo, et in camera, quibus est solitus residere; ita quod requisicio publica sit et manifesta apud familiares Iudicis ipsius, et nullo modo censeri postit occulta.</p>
                    <p>Et hoc idem per omnia statuimus obseruandum per quoscumque de cetero appellaciones super requisicione de nobis et nostro Uicario pubblice in presencia nostre familie facienda, ut nostri copia et sui possit haberi.</p>
                    <p>Et nihilominus appellacionem quam proposuerit, et eius seriem apud familiam nostram, et cuiuscumque Iudicis, a quo appellauerit, relinquat in scriptis.</p>
                    <p>Si uero per nos aut Uicarium nostrum, uel iudicem quemcumque, a quo fuerit appellatum facta fuerit, tunc, aut postea infra triduum oblata, et facienda responsio aliqua appellanti, de qua mandatum fuerit Notario, seu tabellioni, qui appellacionem ipsam in publicam formam redigere decreuit, quod de responsione huiusmodi facere debeat, publicum instrumentum ipse Notarius seu tabellio, in fine appellacionis quam autenticaturus est, responsionem nostram aut Uicarii uel cuiuslibet Iudicis a quo extitit appellatum seriatim per ordinem absque ulla diminucione subscribere teneatur; et postmodum eodem signo suo, more solito in eodem instrumento publico se subscribat.</p>
                    <p>Nos enim ex nunc prout ex tunc excommunicamus in scriptis omnes, et singulos tam principales, quam procuratores aliter de cetero appellantes, et notarios, qui de appellacione facta contra formam premissam contrafecerint instrumentum, nec non aduocatos, et sapientes, et alios quoscumque, qui consilium dederint aliter, quam supra diximus, appellandi a nobis, uel Uicario nostro, aut aliis Iudicibus quibuscumque, et testes insuper, qui latenter, et maliciose se huiusmodi appellacionibus interponendis ex certa sciencia interfuerint, et eciam conscios eorumdem, nisi, quam citius poterunt, ipsas appellaciones Iudicibus, a quibus fuerit appellatum, siue ordinatum, siue appellantis, uel appellantium aduersariis cum effectu procurauerint reuelare, decernimus ex nunc appellaciones aliter factas, et instrumenta ex ipsis confecta contra formam premissam penitus non ualere, nulliusque fore roboris uel momenti.</p>
                    <p>Et insuper clericos, et personas Ecclesiasticas contrarium facientes in predictis, uel aliquo predictorum, in quinque libras Ferrarienses pro qualibet uice duximus condemnandos.</p>
                </div>
                <div>
                    <head>Capitulum 49</head>
                    <p>Item ordinamus, et uolumus, ut omnes Rectores, uel Ministri, aut Cappellani Ecclesiarum, seu Monasteriorum ciuitatis Ferrariensis, et diocesis nomina decedentium, in eorum parochiis, et commissariorum, et heredum, et notariorum, seu tabellionum conficientium testamenta, uel scribentium, si qua fuerint confecta, aut scripta, Uicario nostro dent, uel mittant in scriptis infra quindecim dies post predictorum defunctorum obitum numerandas.</p>
                    <p>Qui uero contra predicta, uel aliquod predictorum fecerit, pro qualibet uice penam uiginti solidorum Ferrariensium incurrat.</p>
                </div>
                <div>
                    <head>Capitulum 50</head>
                    <p>Olim experti cognouimus, quod quamplures testatores se ipsos, et consciencias eorum fallentes, simpliciter, non attendentes quam grauiter Deum offendant in talibus, et animas suas ledant, in disponendis ultimis uoluntatibus sepissime fraudes committant, et dolos in nostram, et parochialium Ecclesiarum, ac pauperum non modicam iniuriam, et grauamem.</p>
                    <p>Uidelicet si ad male ablatorum incertorum restitucionem nouerint se teneri, ut eorum a nobis, que ad diocesani officium pertinere dignoscuntur disposicio detrahatur in testamentis, uel de ipsis ut ueritatem aliter subuertendo.</p>
                    <p>Et si Predictorum, uel Minorum, aut aliorum Ordinum, uel Religiosorum uel secularium Ecclesiis, Conuentibus, siue locis, aut aliquibus Fratribus, Rectoribus, siue clericis apud quorum Ecclesias, siue loca, quandoque sepulturam elegerint aliquid attestari uoluerint, relinquere aut donare alteri Ecclesie, siue loco, aut persone, uel alio quocumque modo, per indirectum disponunt, ut iuri parochiali Presbyteri siue Rectoris Parochialis Ecclesie detrahatur.</p>
                    <p>Et ad dictas machinaciones, et malicias cautius committendas, nonnulli Iudices, et Notarii, ac alie persone, que aliquando intersunt cum testamenta, uel codicilli eduntur, ut eisdem testatoribus consulant, ac de disposicionibus conficiant instrumenta imprudens consilium et auxilium conferunt, et ad usum illicitum prebent eis;</p>
                    <p>Nos itaque Guido Dei Gracia Episcopus Ferrariensis, tam iniquis actibus, et odiosis circumuencionibus, quo possumus remedio resistere cupientes, de communi Capituli Ferrariensis Ecclesie consilio, et consensu statuimus, et presenti constitucione mandamus, quod omnes et singuli, tam mares, quam mulieres, qui uel que ad restitucionem male ablatorum incertorum sciuerint se teneri, ipsa male ablata in testamentis suis uel codicillis expresse, omni dolo et fraude amotis, exprimant, et relinquant.</p>
                    <p>Et si testatores huiusmodi apud aliquorum Religiosorum, uel secularium Ecclesias siue loca, que eis conceditur, sibi contingat eligere sepulturam, et uelint Fratres ipsos, uel Rectores aut eorum Ecclesias, siue loca de bonis suis aliquid habituros uel directe attestentur, et relinquant eisdem, exprimendo super ipsis legatis plenissime ueritatem, ut Parochialis Presbyter, uel Ecclesia porcione debita non fraudetur, sibi cauentes prouide ne sedicionibus, et preuaricacionibus aliquorum alii uel aliis, a quibus huiusmodi porcio siue quarta minime deberetur, ad ipsorum Fratrum utilitatem, et commodum sub aliquo uelamine deceptorio relinquatur.</p>
                    <p>Preterea nullus iudex, uel Notarius, nec aliqua alia persona, cuiuscumque condicionis, uel status existat, procurare presumat, quod in predictis, uel aliquo predictorum quocumque modo, uel quesito colore, intencionis testantium, aut disponentium immutetur ueritas, uel ueritatis substancia nullatenus pallietur.</p>
                    <p>Et ut predicta caute obseruentur, statuimus, quod nullus Notarius Ciuitatis uel Diocesis Ferrariensis testamentum aliquod conficere presumat, nisi uocato prius et presente Rectore Parochialis Ecclesie, a quo testator ipse debuit, seu consueuit recipere Ecclesiastica Sacramenta, si copia Rectoris haberi possit eiusdem.</p>
                    <p>Si quis autem presentis nostre constitucionis, inhibicionis, et mandati siue mandatorum contemptor, uel transgressor extiterit, aut in peragendo contrarium eorum que mandantur in ea per se uel alium, seu alios quocumque modo, ingenio siue forma, publice uel occulte, prestiterit auxilium, consilium, et fauorem, cuiuscumque sit preminentie, Ordinis, Religionis, condicionis, et status, excommunicacionis sentenciam, post decem dies a tempore publicacionis huiusmodi numerandos, se nouerit incursurum, quam ex nunc in tales ferimus in his scriptis, ad absolucionis graciam nullatenus admittendos, nisi primo duplum, quod ex sua circumuencione dolosa subtrahi contigerit, fuerit integre restitutum.</p>
                    <p>Item cum ad nostrum inter cetera precipue officium pertineat pias decedentium uoluntates execucioni debite facere demandari, omnes et singulos Notarios Ciuitatis, et Diocesis Ferrariensis, qui testamenta aliqua scripserint, uel scripserint in futurum, nec non et fideicommissarios institutos, ac instituendos in quibuslibet testamentis, presenti statuto monemus, quatenus ipsi Notarii omnia legata ad pias causas in testamentis ipsis, que scripserunt et scripserint, adnotata, nobis, seu Uicario nostro intra mensem nunciandum, in iam scriptis a die monicionis huiusmodi; in scribendis uero a die obitus testatoris in scriptis debeant presentare, ipsique fideicommissarii, legata in testamentis contenta, ad quorum execucionem sunt a testatoribus ipsis assumpti, uel in posterum assumentur, debeant intra sex mensium spatium, in iam assumptis a die huius nostre monicionis; in assumendis, aut a morte testatoris continue computandum, iis quibus legantur integre persoluisse, nisi legitimo fuerint impedimento detenti, de quo coram nobis, uel Uicario nostro infra decem dies teneantur facere plenam fidem, alioquin Notarios suprascriptos ab ingressu Ecclesie ex tunc tandiu suspendimus in his scriptis, quandiu legata predicta nobis, seu Uicario nostro curauerint presentare; fideicommissarios uero predictos execucione, et potestate exequendi testamenta eadem ex nunc decernimus esse priuatos, ipsorumque testatorum execucio ad nos, et officium nostrum libere deuoluatur.</p>
                </div>
                <div>
                    <head>Capitulum 51</head>
                    <p>Item quia nonnumquam propter dilatorias excepciones aliquibus personis in causis maliciose propositas impediri contigit iudicia, seu deseri, cupientes litibus finem imponere, ac uolentes parcere laboribus potius et expensis, statuimus, et firmiter ordinamus, quod quicumque in foro nostro proposuerit excepcionem dilatoriam, et in ea persistens succubuerit, in expensis part alteri condemnetur factis a tempore proposite excepcionis usque ad interlocutoriam super dilatoria promulganda, uolentes et decernentes presens statutum ad Abbates, Priores, Archipresbyteros, Prelatos, et Rectores Ecclesiarum Ciuitatis Ferrarie et Diocesis peruenire, et extendi debere.</p>
                    <p>Et insuper mandamus eisdem, ut ipsum faciant per se, uel alium in suis Ecclesiis publicari, ne aliquis possit de cetero per ignoranciam excusari.</p>
                    <p>Qui uero contrafecerit in predictis, uel aliquo predictorum, penam XX. solidorum Ferrariensium incurrat pro qualibet uice.</p>
                </div>
                <div>
                    <head>Capitulum 52</head>
                    <p>Item licet secundum canonicas sancciones omnes et singuli qui contra ecclesias et ecclesiasticas personas et ecclesie libertatem statuta uel ordinamenta fecerint, aut operam dederint, seu procurauerint ea fieri uel seruari, siue consuetudines aliquas in preiudicium ecclesiastice libertatis introduxerint, aut obseruauerint, seu fecerint obseruari; nec non statutarii, ac scriptores statutorum ipsorum, et ulterius Potestates, Consules, ac Rectores locorum, in quibus huiusmodi statuta facta et edita forent, aut consuetudines introducte, edite, uel seruate sint sentencia excommunicacionis ligati, quos in sentencia excommunicacionis innodamus, quam contra eos proferimus in his scriptis; quia tamen huiusmodi sentencia contemnitur a plerisque in animarum suarum periculum et mortiferum detrimentum, nos uolentes debito remedio prouidere, statuimus, et districte mandamus, quod nullus Sacerdos Parochialis, nec alius quicumque, cuiuscumque condicionis existat, in ciuitate, uel Diocesi Ferrariensi aliqua de predictis qui contra ecclesias, uel ecclesiasticas personas, et ecclesie libertatem statuta, uel ordinamenta [8] uel ut consuetudines aliquas fecerint, uel introduxerint, aut fieri, uel obseruari procurauerint, siue consenserint, uel ad hoc prestauerint consilium, auxilium, et fauorem, aut statutarios uel scriptores statutorum, siue Potestates, Consules, uel Rectores locorum, in quibus statuta facta et edita essent, aut consuetudines huiusmodi introducte forent, aut eciam obseruate in foro Penitentie presumant absoluere sine nostra, uel Uicarii nostri licencia, et mandato, nisi in articulo necessitatis extreme; et tunc nisi prius caucionem idoneam cum iuramento prestiterint de parendo mandatis ecclesie, atque ministris, et firmiter promittendo quod dabunt operam omnes quantum poterunt cum effectu, et fideliter procurabunt ad reuocandum et remouendum totaliter omnia et singula statuta illa et ordinamenta quecumque, uel consuetudines, que de ipsorum, et cuiuslibet eorum consilio, fauore, auxilio, uel assensu edicta, facta, procurata, uel seruata forent in preiudicium ecclesiarum, ecclesiasticarum personarum, et ecclesiastice libertatis; et quod de ipsis numquam consentient, nec dabunt operam, consilium, uel fauorem statutis aliquibus faciendis, aut ordinamentis, seu consuetudinibus introducendis, aut obseruandis in preiudicium aliquarum ecclesiarum, ecclesiasticarum personarum, et ecclesiastice libertatis.</p>
                    <p>Quicumque uero sacerdos parochialis, uel alius quicumque contra formam premissam aliquam de transgressoribus predictis absoluere scienter presumpserit, aut eis tradere ecclesiastica sacramenta, uel ecclesiasticam sepulturam, ab audiencia Confessionum sit ipso facto priuatus, et ulterius pro qualibet uice, qua contrafecerit, decem libras Ferrarienses Camere nostre persoluat.</p>
                </div>
                <div>
                    <head>Capitulum 53</head>
                    <p>Item prohibemus et districte mandamus, ne aliquis Prelatus, Rector, minister alicuius Ecclesie uel Monasterii seu domus, aut loci uenerabilis Ciuitatis et Diocesis Ferrariensis, cuiuscumque status, ordinis, dignitatis, uel condicionis existat, nec alius quicumque ecclesiam, campanile, uel domum, seu domos predictorum locorum contra nos uel familiam nostram seu nuncios nostros munire, incastellare, uel munitos tenere presumat.</p>
                    <p>Qui autem contrafecerit, ipsum in iis scriptis excommunicamus et excommunicacionis sentencia innodamus, quam excommunicacionem si per mensem sustinuerint animo indurato, ipsum omni Prelatura, Rectoria, administracione, beneficio seu beneficiis, priuilegiis et gratiis omnibus Ecclesiasticis, que haberet in Ciuitate Ferrariensi uel Diocesi, presenti constitucione, et omni qua possumus et fungimur auctoritate priuamus.</p>
                    <p>Monentes ultimo omnes et singulos utriusque sexus, cuiuscumque status, dignitatis seu condicionis existant, ne supradictis uel eorum alicui ad faciendum predicta conferant auxilium et fauorem publice uel occulte.</p>
                    <p>Qui autem contrafecerit, ipsum ex nunc prout ex tunc excommunicamus in his scriptis, et decernimus excommunicacionis sententie subiacere, et eorum familias ecclesiastico supponimus interdicto, ne eorum filii uel nepotes in Ciuitate Ferrariensi uel Diocesi ad ecclesiastica beneficia ullo modo de cetero admittantur.</p>
                </div>
                <div>
                    <head>Capitulum 54</head>
                    <p>Item statuimus, iniungimus et mandamus, quod nullus Prelatus ecclesie cuiuscumque, secularis, uel regularis, aut uenerabilis uel pii loci, nec aliqua persona ecclesiastica Ciuitatis Ferrariensis uel Diocesis alicui Bannito Communis Ferrariensis pro aliquo maleficio graui, uidelicet prodicione, homicidio, incendio, furto, rapina, falsitate, uel aliis similibus in dictis maleficiis perpetratis, uel et perpetrandis dare audeant uel presumant consilium, auxilium uel fauorem.</p>
                    <p>Qui uero contrafecerit pro qualibet uice penam nonaginta librarum Ferrariensium incurrat.</p>
                    <p>Quam si per mensem unum non soluerit, animo indurato, nec uenerit ad nostra mandata, ipsum omni prelatura, rectoria, dignitate, beneficio ecclesiastico, priuilegio, et gracia, presenti constitucione, et omni qua possumus auctoritate, priuamus, et nihilominus contra huiusmodi clericos personas ecclesiasticas tenentes, receptantes uel associantes per se uel alios predictos malefactores et Bannitos Communis Ferrariensis non solum ad penas predictas, sed et ad alias grauius procedemus.</p>
                </div>
                <div>
                    <head>Capitulum 55</head>
                    <p>Quoniam propter notariorum aliquorum maliciam, qui dolose interdum ad nostram seu Uicarii nostri ducti presenciam, ut de aliquibus protestacionibus, requisicionibus denunciacionibus, inuesticionibus uel huiusmodi aliis conficiant instrumenta, deuiantes a tramite ueritatis, et stilum debitum peruertentes, nobis et ecclesie Ferrariensi damna et detrimenta contingere perpendimus ac iacturas, cupientes ab ipsis in quantum possumus precauere, presenti constitucione statuimus et inhibemus districte, ne aliqua persona ecclesiastica uel secularis, cuiuscumque condicionis existat, occasione alicuius protestacionis, inuesticionis, requisicionis, seu denunciacionis faciende ad nostram seu Uicarii, Officialis uel alicuius familiaris nostri presenciam intendens accedere, secum ducat uel ducere audeat seu rogare aliquem alium notarium uel tabellionem preterquam notarium et tabellionem Curie uel Camere nostre Episcopalis, quorum copia continuo potest haberi, et de ipsorum est legalitate plenius confidendum, ut de predictis aliquibus uel de aliquo predictorum aut eorum similibus conficiant instrumenta; nullusque notarius alius preter nostros, nec et testes aliqui sub pena excommunicacionis se huiusmodi confessionibus instrumentorum scienter immisceant; decernentes ex nunc instrumenta eiusmodi contra prohibicionem nostram confecta, uel conficienda in posterum, cassa, irrita et inania, nulliusque penitus existere firmitatis.</p>
                </div>
                <div>
                    <head>Capitulum 56</head>
                    <p>Item presenti constitucione iniungimus et mandamus, ut predicte constituciones nostre melius possint commendari memorie singulorum et diligentius obseruari, quod Abbates, Priores, et ceteri Prelati regulates in communi audiencia fratrum suorum et subditorum, Archipresbiteri uero seu Plebani, uel alii Prelati quicumque in communi audiencia fratrum et subditorum suorum Capellanorum omnes predictas constituciones nostras bis in anno, scilicet semel in quadragesima, et alia uice inter festum S. Michelis et S. Martini, legant aut legi faciant distincte, et aperte, itaut omnes possint intelligere omnia et singula, que in ipsis nostris constitucionibus continentur, ne in obseruacione ipsarum aliquis de negligencia, uel ignorancia ualeat excusari.</p>
                    <p>Si uero aliquis de predictis hoc neglexerit adimplere, quadraginta libras Ferrarienses persoluat pro qualibet uice.</p>
                    <p>Uolentes eciam, et mandamus quod omnes, et singuli Prelati Ecclesiarum tam secularium, quam regularium Ciuitatis Ferrariensis, uel Diocesis omnes predictas nostras constituciones usque ad festum Sancti Michelis, proxime uenturi, conscribi faciant, et in eorum ecclesiis teneantur habere, ac ipsas cum diligencia obseruare, quas Notarii curie nostre prelatis ipsis tradent conscriptas, et diligenter correctas; alioquin predictam penam incurrant.</p>
                </div>
                <div>
                    <head>Capitulum 57</head>
                    <p>Item uolumus, et firmiter ordinamus, quod presentes constituciones, que in hoc uolumine continentur, per nos de consilio capituli Ferrariensis nunc edite, correcte atque declarate, in presencia Prelatorum, et Cleri Ciuitatis Ferrariensis, et Diocesis uocatorum, ad hoc lecte, et publicate, ac per nos confirmate, de cetero ab omnibus, et singulis inuiolabiliter obseruentur, omnesque nobis subiecti eis uti debeant, omissis et abrogatis quibuslibet aliis constitucionibus olim a Predecessoribus nostris editis quo ad eam obseruanciam in futurum.</p>
                    <p>Quas constituciones abrogamus, et scriptis presentibus reuocamus.</p>
                    <p>Ita quod nullus deinceps ad ipsarum obseruanciam teneatur; saluis insuper, et reseruatis nobis semper pleno iure ac libera potestate, et arbitrio addendi, et minuendi, seu declarandi, uel interpretandi super dictis nostris constitucionibus, prout nobis melius et utilius uidebitur expedire.</p>
                </div>
                <div>
                    <head>Capitulum 58</head>
                    <p>Quia ubi maius periculum uertitur, ibi est plenius consulendum; idcirco propter quorumdam insolerciam, qui ecclesias sibi commissas, et curam animarum damnabiliter negligunt, et impauide delinquunt in graue periculum animarum, nulla super hoc nostra licencia requisita, statuto, quod loquitur de morte, uel absencia clericorum, adiiciendo statuimus, quod quicumque obtinet, uel obtinebit eciam in futurum archipresbyteratum, prioratum, dignitatem, prelaturas curam animarum, uel rectoriam quamcumque in aliqua Ecclesia seculari, uel regulari Ciuitatis, uel Diocesis Ferrariensis, in ipsa ecclesia teneatur residere, et debeat, et continue deseruire.</p>
                    <p>Quod si quisquam predictorum ultra tempus quindecim dierum sine licencia nostra absens fuerit, deinceps ab eadem Ecclesia, iusto impedimento cessante, sine nostra licencia requisita, et obtemta, cum ex tunc eumdem intelligimus uagari, et habere suam Ecclesiam derelictam, ipsum absentem, quicumque sit ille, omni Archipresbyteratu, Prepositura, Abbacia, Prioratu, Dignitate, Prelatura, Cura, et Rectoria quacumque presenti statuto priuamus, et priuatum denunciamus, cassantes, et annullantes omnes, et singulas licencias, et dispensaciones talibus personis factas, que huic nostre constitucioni uideantur in aliquo obuiare, cum manifeste uideamus in damnum Ecclesiarum, et animarum periculum redundare.</p>
                    <p>Cupientes insuper Diuinum cultum non minui, sed augeri, huic adiicimus sanccioni, quod quicumque Archipresbyter Ferrariensis Diocesis super absencia ab ecclesia sua a nobis obtinuit dispensacionem in futurum, teneatur in Ecclesia ipsa duos, seu unum saltem iuxta nostre seu Uicarii nostri moderacionis arbitrium continue tenere Uicarios Sacerdotes, qui in eadem ecclesia officium quotidie celebrent nocturnum pariter, et diuinum, ac populo ministrent ecclesiastica Sacramenta; quibus quidem uicariis de prouentibus ipsius Ecclesie tam ad Archipresbyterum, quam ad Canonicos pertinentibus iuxta nostram uel Uicarii nostri disposicionem congrue uolumus prouideri, alias dispensacio tam Archipresbytero, quam Canonicis ipsis indulta statim uiribus non subsistant.</p>
                    <p>Ualde namque incongruum reputamus, ut si qui in officio, propter quod beneficium est concessum, Deum per se uel alios negligunt honorare, ipsius Dei patrimonia debeant impugnari.</p>
                    <p>Uerum si Archipresbyter ipse in Ecclesia sua residenciam fecerit personalem, tunc eo casu uolumus, et statuimus, ut unum secum tenere debeat Capellanum, qui ipsius Archipresbyteri in diuinorum celebracione, et Sacramentorum ecclesiasticorum collacione adiutor existat.</p>
                    <p>Cui quidem Capellano idem Archipresbyter de prouentibus ipsius Ecclesie in uictualibus, ac de prebendis Canonicorum eiusdem ecclesie absentium, teneatur in salario prouidere prout per nos, seu Uicarium nostrum ordinatum fuit, et taxatum.</p>
                    <p>Edite, compilate, promulgate, et approbate fuerunt constituciones superscripte per Uen. in Chr. Patrem, et Dom. D. Guidonem Diuina gracia Episcopum Ferrariensem, in presencia Capituli Ferrariensis, ac prelatorum, et Cleri Ciuitatis, et Diocesis Ferrariensis, et de conniuencia, et consensu eorum, uidelicet discretorum uirorum D. Andree prepositi Bonalbergi Tance, Graciani Canonicorum maioris Ecclesie Ferrariensis R. P. D. Fratris Barnabini Abbatis Mon. S. Bartholomei prope Ferrariam, D. Ioannis Capellani Sindici, et Procuratoris Monasteri S. Georgii tunc uacantis Prioris. Fr. Placiti Prioris mon. S. Antonii, D. Zambelli Archip. plebis Melarie, D. Nicolacii Archip. plebis contra padi, D [9] Archip. plebis Ficaroli, D. Petri Archip. plebis Sancti Martini de Pontonaria, D. Bonauenture Archipresbyteri plebis Donarii, Dom. Francischini Archipresbyteri plebis Bonettici, Dom. Archipresbyteri plebis Bonettici, Dom. Archipresbyteri plebis Frisigalis, D [10] Prioris S. Ioannis superioris, Carlini economi plebis Frumigane tunc uacantis, D. Bennati prioris ecclesie S. Agate, D [11] prioris eccl. S. Agnetis, D. Bonsegnoris rectoris S. Stephani archipresbyteri conuentus presbyterorum Ciuitatis Ferrar. DD. Petri prioris hospitalis S. Leonardi, Iacopini prioris hospitalis Domus Dei. D. Omdonis archipresbyt. plebis de septem Policinis, Dom. Rainerii presbyt. ecclesie S. Ioan Burgi inferioris D. capell. monsat. S. Siluestri, Fratris Mazzole rect. eccl. S. Laurentii, D. Bartholomei rect. eccl. S. Uitalis, D. Leonisii rect. eccl. S. Apolonaris, D. Michelis rect. S. Saluatoris, D. Bonfadi rect. eccl. S. Nicolai, D. Bonagratie capell. eccl. S. Alexii, D. Achiante rect. S. Petri, D. Nicolai rect. eccl. S. Gregorii seu Capellani, D. Capellani plebis Gaibane, fratris Thomasini et fratris Donati fratrum Ecclesie S. Pauli, D. Pauli rect. seu capell. ecclesie S. Marie de Bucho, D. Michelis olim rectoris eccl. S. Clementis, D. Ioannis rect. eccl. S. Iacobi, D. Hascimber rect. eccl. S. Marie Noue, D. Ognabentis rect. eccl. S. Blasii, [12] Dom. Francisci rectoris eccles. Omnium SS. Dom. Benedicti rectoris eccl. Sancte Crucis, Sacini rectoris eccl. Bagnole, Dom. Carneualis rector. eccl. Baurie, et Dom. Ioannis rector. eccl. Fossanoue, et aliorum multorum Clericorum; et per ipsos nullo contradicente auctoritate prefati Dom. Episcopi approbate et confirmate fuerunt constituciones suprascripte in milles. trecentes. trigesimo secundo indict. XV. die X. mens. Iulii Ferrarie in episcopali palacio, in sala magna superiori, presentibus testibus discretis uiris D. Paganino beneficiato in eccl. Bonon. camerario, Tucio notario et officiali prefati D. Episcopi, D. Ioanne de Brinis, Bonauentura et Pace de Brinis notariis curie episcopalis Ferrariensis, Curibene, Sandino, et Seracio nunciis eiusdem curie, et aliis multis, saluis tamen et reseruatis prefato dom. Episcopo pleno iure et libera potestate et arbitrio addendi et minuendi, declarandi et interpretendi super dictis constitucionibus, et qualibet causa, prout ei melius et utilius uidebitur expedire.</p>
                    <p>Ego Albertinus filius D. Ioannis de Brinis not. imperiali auctoritate, ac episcopalis curie Ferr. notarius predictarum constitucionum compilacioni, promulgacioni et confirmacioni presens rogatus ac iussus una cum D. Ioanne, Pace et Bonauentura de Brinis notarius dicte curie, a prefato Domino Episcopo de ipsarum constitucionum compilacione, promulgacione et confirmacione facere publicum instrumentum, suprascriptam publicacionem, promulgacionem et confirmacionem scripsi.</p>
                </div>
                <div>
                    <head>Footnotes</head>
                    <p>[1] ed. soldorum</p>
                    <p>[2] ed. proibemus</p>
                    <p>[3] ed. &quot;orestita&quot;</p>
                    <p>[4] ed. istrumenta</p>
                    <p>[5] gap marked with &quot;....&quot;.</p>
                    <p>[6] ed. posessori</p>
                    <p>[7] gap marked with &quot;......&quot;.</p>
                    <p>[8] gap marked with &quot;....&quot;.</p>
                    <p>[9] gap marked with &quot;...&quot;.</p>
                    <p>[10] gap marked with &quot;......&quot;.</p>
                    <p>[11] gap marked with &quot;...&quot;.</p>
                    <p>[12] ed. Blasiii</p>
                </div>
            </div>
        </body>
    </text>
</root>
