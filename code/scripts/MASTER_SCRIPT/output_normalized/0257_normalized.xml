<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Cologne</title>
                <recordID>0257</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1322-09-30</origDate>
                <dateNotes/>
                <origPlace>[Cologne]</origPlace>
                <diocese>Cologne</diocese>
                <province>Cologne</province>
                <country>Germany</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Provincial</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 257</p>
                <p>Year: 1322</p>
                <p>Month: 9</p>
                <p>Day: 30</p>
                <p>Circa: None</p>
                <p>DatingNotes: None</p>
                <p>Place: [Cologne]</p>
                <p>Diocese: Cologne</p>
                <p>Province: Cologne</p>
                <p>CountryModern: Germany</p>
                <p>Latitude: 50.94257</p>
                <p>Longitude: 6.958976</p>
                <p>PlaceNotes: unclear</p>
                <p>Classification: Provincial</p>
                <p>IssuingAuthority: Heinrich von Virneburg</p>
                <p>IssuingAuthorityAlt: None</p>
                <p>RegnalStart: 1304</p>
                <p>RegnalEnd: 1332</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Joosting, Bronnen, V, 1-43</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: Data Capture</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Statuta prouincialia ecclesie Coloniensis.</p>
                    <p>Heinricus, Dei gracia sancte Coloniensis ecclesie archiepiscopus, Sacri Imperii per Italiam archicancellarius, sacro presenti prouinciali consilio ad perpetuam rei memoriam.</p>
                    <p>Reipublice curam gerentes illud affectanter in corde gerimus, ut nostris subiectis pacem quietem et tranquillum statum preparemus, ac nunc nouorum edicione nunc antiquorum extensione decretorum libertatem et emunitatem ecclesiasticam conseruemus, ac insurgendum contra ipsam conatus et appetitus noxios eciam penarum adieccionibus refrenemus.</p>
                    <p>Sane iam dudum felicis recordacionis dominus Engelbertus, archiepiscopus Coloniensis, predecessor noster, speculator prouidus et suorum subditorum defensor inclitus, ad manutenendam et defendendam libertatem et emunitatem ecclesiarum et ecclesiasticarum personarum, ut eorum qui in sortem Domini sunt uocati, quamplura ultra prouisiones tam iuris canonici quam ciuilis statuta synodalia tam salubria quam utilia et necessaria promulgauit, eaque penarum adieccionibus sicut extitit expediens uallauit prouide et consulte.</p>
                    <p>De consilio et consensu nostri capituli Coloniensis ac uenerabilium patrum dominorum Godefridi Osnoburgensis et Godefridi Mindensis ac procuratorum uenerabilium patrum dominorum Odulphi Leodiensis et Ludowici Monasteriensis ecclesiarum episcoporum, nostrorum suffraganeorum, et procuratorum ecclesiarum Traiectensium, ipsa Traiectensis ecclesie sede uacante, in presenti nostro consilio prouinciali congregatorum, -- saluis predictorum suffraganeorum nostrorum statutis sinodalibus, si que habent, eis et eorum ecclesiis monasteriis et piis locis ecclesiasticisque personis plenius prouidentibus, quibus per presentes preiudicare non intendimus sed ea in suo robore uolumus permanere, -- auctoritate presencium approbanda innouanda et autorisanda ac ad totam nostram prouinciam, ut uniformitas in ea inducatur, duximus in omnibus suis forma modo et tenoribus extendenda, ipsaque ad totam nostram prouinciam extendimus per presentes.</p>
                    <p>Decernentes ea ut prouincialia statuta et decreta ammodo debere firmiter teneri et obseruari.</p>
                    <p>Quorum quidem statutorum tenor de uerbo ad uerbum dinoscitur esse talis:</p>
                </div>
                <div>
                    <head>Capitulum 1</head>
                    <p>De iniectoribus manuum in clericos.</p>
                    <p>Statuimus ut sacrilegi, qui suadente diabolo Dei timore postposito manus iniciunt in clericum uel alias personas ecclesiasticas et religiosas temere uiolentas et ex hoc incidunt in excommunicacionis sentenciam canonis iam prolati, per frequentem denunciacionem et communionis denegacionem reconsiliacionis graciam querere et de offensa satisfacere compellantur, cum de inieccione huiusmodi constiterit per euidenciam facti uel publicam famam, uel aliam fidem coram loci ordinario faciendam, uel per iuramentum iniuriam passi si fuerit persona honesta et fidedigna, uel per testes in loco in quo sacrilegi domicilium habuerint et in quo sacrilegium committitur.</p>
                    <p>Si committens fuerit dominus loci, cessetur a diuinis et ipsi sacrilegi per omnes ecclesias conuentuales parrochiales et capellas ciuitatis Coloniensis uel aliarum ciuitatum, si iniuria in ciuitate committatur, singulis diebus dominicis et festiuis excommunicati publice nuncientur, nominatim si eorum nomina sciri possunt alioquin in genere.</p>
                    <p>Si iniuria extra ciuitatem committatur, similiter denuncientur per omnes ecclesias conuentuales parrochiales et capellas decanatus illius uel eciam archidiaconatus, in quo hoc contingit.</p>
                    <p>Ita tamen quod nichilominus ad denunciacionem eorundem pro ipso forefacto ubicunque commisso et intra emunitatem et extra ultra procedatur per loci ordinarium, prout hoc uisum fuerit expedire.</p>
                    <p>Si uero predicti sacrilegi per mensem huiusmodi denunciacionem sustinuerint minime satisfacientes, ex tunc singulis diebus dominicis et festiuis, campanis pulsatis candelis extinctis, per omnes ecclesias conuentuales parrochiales et capellas, ut proxime dictum est, denuncientur excommunicati et ab omnibus arcius euitandi, donec leso nobis et ecclesie satisfecerint competenter.</p>
                    <p>Et euitentur, donec auctoritate apostolica absolucionis beneficium consequantur.</p>
                    <p>Quod si per dimidium annum in excommunicacione perstiterint huiusmodi denunciacionibus uilipensis, si laici nobiles fuerint huiusmodi sacrilegium committentes, terre et eorum districtus, si eos habuerint, ipso facto ecclesiastico sint suppositi interdicto; quod nullatenus relaxetur, nisi de commisso fuerit legitime satisfactum.</p>
                    <p>Si autem alii fuerint quam nobiles, domini terre, in quorum districtibus manent, ex tunc moneantur per loci ordinarium, ut dictos sacrilegos compellant per bonorum, que in suis habent districtibus, subtraccionem uel quemcunque alium modum, ut ipsi sacrilegi satisfaciant et absolucionis beneficium requirant.</p>
                    <p>Et si ipsi domini in hoc negligentes fuerint, ex tunc per loci ordinarium excommunicentur.</p>
                    <p>Quam excommunicacionis sentenciam si sustinuerint animo indurato usque ad annum, ex tunc terra eorum ecclesiastico sit supposita interdicto; saluis penis contra delinquentes huiusmodi et participantes constitutis, ad quas procedatur nichilominus, prout hoc uisum fuerit expedire.</p>
                </div>
                <div>
                    <head>Capitulum 2</head>
                    <p>De incendiariis.</p>
                    <p>Item contra incendiarios et effractores ecclesiarum et monasteriorum, cum ipso facto sint excommunicati, eodem modo statuimus procedi; et mandamus adicientes, ut si habuerint terram uel districtum, illa post tres menses a tempore perpetrati criminis ecclesiastico supposita sit interdicto.</p>
                    <p>Cum autem incendiarii aliarum rerum et bonorum ecclesiarum et monasteriorum sint tamquam sacrilegi excommunicandi, statuimus, ut tales moneantur, nominatim si eorum nomina sciri poterint alioquin in genere, per ordinarium loci, in quo committi contingit huiusmodi forefactum, ut infra septem dies a die monicionis satisfaciant.</p>
                    <p>Alioquin idem ordinarius ex tunc sine dilacione ipsos excommunicet et excommunicatos denunciet et faciat denunciari in locis, ubi hoc uisum fuerit expedire.</p>
                    <p>Ita quod, nisi infra quindecim dies a tempore excommunicacionis et denunciacionis satisfecerint, ex tunc singulis diebus festiuis et dominicis, candelis extinctis et campanis pulsatis, per omnes ecclesias conuentuales parrochiales et capellas ciuitatis, si in ciuitate contingit, uel decanatus uel archidiaconatus illius loci excommunicati nuncientur publice, sicut de incendiariis ecclesiarum est premissum.</p>
                    <p>Et si per sex menses in excommunicacione contumaciter perstiterint, si habent districtus, illi sint ex tunc interdicti. Aliorum autem districtus non habendum domini moneantur, et procedatur sicut superius de iniectoribus manuum continetur.</p>
                </div>
                <div>
                    <head>Capitulum 3</head>
                    <p>De uiolatoribus emunitatum.</p>
                    <p>Item statuimus de hiis, qui uiolant ecclesiarum emunitates seu dotes, ut uiolatores huiusmodi, uidelicet qui hominem de emunitate seu dote extraxerint uel aliam rem abstulerint uel alio modo eam presumpserint uiolare, quos nos tamquam sacrilegos in hiis scriptis excommunicamus, simili modo quo diximus de incendiariis bonorum ecclesiarum publice excommunicati nuncientur.</p>
                    <p>Et si plures fuerint uel iudex secularis, qui huiusmodi uiolenciam fecerint, locus, in quo domicilium talis habuerit, sit ipso facto interdictus.</p>
                    <p>Et in loco, ubi emunitas lesa fuerit, cessetur a diuinis.</p>
                </div>
                <div>
                    <head>Capitulum 4</head>
                    <p>De raptoribus bonorum ecclesie.</p>
                    <p>Item ad reprimendam presumpcionem importunam raptorum predonum et inuasorum bonorum et rerum ecclesiarum monasteriorum et ecclesiasticarum personarum statuimus, ut quilibet locus seu parrochia nostre ciuitatis seu prouincie, ad quam uel ad quem ipsi predones raptores et inuasores peruenerint seu preda uel spolia uel rapina deducta fuerit uel ubi prede ipsius emptor fuerit, ipso facto sit ecclesiastico suppositus interdicto; et quamdiu ibi fuerit, cessetur penitus a diuinis.</p>
                    <p>Et si per triduum ibi steterint, licet ex tunc recesserint uel ad alia loca se transtulerint uel preda seu spolium alias deducta fuerit, nichilominus parrochia seu locus, in quo triduum manserant uel ubi preda consumpta fuerit, maneat per duos menses interdictus, nisi medio tempore fuerit satisfactum.</p>
                </div>
                <div>
                    <head>Capitulum 5</head>
                    <p>De inuasoribus.</p>
                    <p>Item predones raptores inuasores huiusmodi et eorum receptores necnon predarum emptores per ordinarium moneantur, nominatim si eorum nomina sciri poterunt alioquin in genere, ut infra triduum post monicionem ipsam predam spolium uel rapinam restituant et condigne satisfaciant.</p>
                    <p>Alioquin tamquam sacrilegi sentenciam excommunicacionis, quam nunc ferimus in hiis scriptis, ex tunc incurrant ipso facto et excommunicati per locorum ordinarios et eorum plebanos publice nuncientur.</p>
                    <p>In qua excommunicacione si satisfaccione neglecta durauerint per quindenam, ex tunc per omnes ecclesias conuentuales et [1] parrochiales decanatus illius, in quo rapina committitur uel ipsi sacrilegi domicilium habent, uel eciam si opus fuerit ciuitatum et aliorum locorum, campanis pulsatis candelis extinctis, usque ad satisfaccionem condignam nuncientur excommunicati singulis diebus dominicis et festiuis.</p>
                    <p>Quod si per dimidium annum in excommunicacione perstiterint, ex tunc subiaceant penis expressis superius contra eos, qui manus iniciunt in clericos uiolentas; et super hoc, ut ibi diximus, procedatur.</p>
                </div>
                <div>
                    <head>Capitulum 6</head>
                    <p>De decimarum iniuriatoribus.</p>
                    <p>Item ut cum sacrilegi censeantur, qui iniuriose subtrahunt aut auferunt tributa egencium animarum, uidelicet decimas ad hoc a Domino institutas ut sint cibus in domo Dei, et eas ecclesiis, quibus debentur, non persoluunt subreptores multorum bonorum, que ex iusta solucione decimarum solent Domino largiente omnibus euenire, et incitatores sterilitatis pestilencie famis tempestatis et aliorum malorum, que frequenter eueniunt ex subtraccione earundem, Statuimus, ut huiusmodi sacrilegi detentores ac raptores decimarum tam noualium quam aliarum, quos nos in hiis scriptis excommunicamus, per omnes ecclesias conuentuales et parrochiales nostre ciuitatis et diocesis per totum circulum cuiuslibet anni quolibet mense uno die dominico uel festiuo, candelis extinctis campanis pulsatis, excommunicati publice et districte per ecclesiarum prouisores nuncientur.</p>
                    <p>Et nichilominus ad ulteriora procedatur per loci ordinarium, si uisum fuerit expedire.</p>
                </div>
                <div>
                    <head>Capitulum 7</head>
                    <p>Ut bona clericorum sint absque theloneo.</p>
                    <p>Item statuimus, ut bona ecclesiarum et religiosorum et ecclesiasticarum personarum ciuitatis et prouincie Coloniensium sint et maneant in omni loco tam in ciuitate quam extra et transeant tam in terris quam in aquis absque theloneo et qualibet exaccione et sine omni impedimento libera et penitus absoluta.</p>
                    <p>Si qui uero contra hoc temere euenire presumpserint, contra ipsos tamquam inuasores et raptores bonorum ecclesiarum, ut supra dictum est, procedatur.</p>
                </div>
                <div>
                    <head>Capitulum 8</head>
                    <p>De grangiis et curtibus.</p>
                    <p>Item statuimus, ut quicunque nobiles uel alii ad prelia uel ad alias expediciones processuri iacuerint in grangiis et curtibus seu possessionibus seu bonis ecclesiarum uel ecclesiasticarum personarum uel monachorum cuiuscunque ordinis aut fecerint ibidem dampna et rapinas, nisi infra mensem post monicionem faciendam de rapinis dampnis et iniuriis irrogatis satisfecerint lesis et dampnum passis, ipso facto sint excommunicati excommunicacione, quam in eos ferimus in hiis scriptis; et excommunicati publice usque ad satisfaccionem condignam, ubi et quando expedire uidebitur, nuncientur.</p>
                    <p>Et ulterius, crescente eorum contumacia, contra eos procedatur sicut contra bonorum ecclesiarum inuasores, prout superius est expressum.</p>
                </div>
                <div>
                    <head>Capitulum 9</head>
                    <p>De laicis qui se intromittunt de bonis clericorum.</p>
                    <p>Item statuimus, ut nullus laicus, cuiuscunque dignitatis uel condicionis existat, de bonis clericorum siue in uita siue in morte intromittat se; sed quilibet clericus de bonis suis sicut in uita ita in morte testamentum suum faciendi et de rebus suis disponendi per se uel alios, quibus hoc commiserit, liberam habeat facultatem.</p>
                    <p>Et illos, qui contra hoc statutum de bonis et rebus clericorum decedendum ausu sacrilego se ingesserint, nisi sint ipsorum clericorum manufideles seu ultimarum executores uoluntatum, ex nunc sentencia excommunicacionis innodamus et per locorum ordinarios precipimus excommunicatos publice nunciari, donec ablata restituant et alias satisfecerint competenter.</p>
                    <p>In qua excommunicacione si per mensem perstiterint, ex tunc contra eos tamquam inuasores bonorum ecclesiarum procedatur.</p>
                </div>
                <div>
                    <head>Capitulum 10</head>
                    <p>De laicis clericos trahentibus ad iudicium secuare.</p>
                    <p>Item cum clerici et religiosi coram iudicio seculari non debeant in causam trahi sui uel ecclesie uel alicuius alterius nomine, uel a laicis contra eos sentencia dictari, hoc fieri sub intimacione excommunicacionis, quam ferimus in hiis scriptis, firmiter prohibemus.</p>
                    <p>Statuentes ut, si laicus clericum uel religiosum ad forum traxerit seculare, idem laicus omnino cadat a causa, et nichilominus per ordinarium ipsius excommunicatus denuncietur publice usque ad satisfaccionem condignam.</p>
                    <p>Preterea iudex secularis et scabini loci, in quo hoc contigerit, per ordinarium ipsius loci moneantur, ut de causa nullatenus se intromittant, penitus desistendo et reuocando infra triduum, si in aliquo occasione huiusmodi in preiudicium ipsius clerici uel religiosi est processum.</p>
                    <p>Alioquin ipsi iudices et scabini per eundem ordinarium sine dilacione qualibet excommunicentur et excommunicati publice usque ad satisfaccionem condignam nuncientur.</p>
                    <p>In qua excommunicacione si per quindenam durauerint, locus ille ex tunc ecclesiastico sit suppositus interdicto; quod non relaxetur, nisi prius sufficienter sit satisfactum passo iniuriam nobis et ecclesie.</p>
                    <p>Et iudicium si quod contra ipsum clericum et religiosum est factum et si quid aliud subsecutum, sit penitus reuocatum.</p>
                </div>
                <div>
                    <head>Capitulum 11</head>
                    <p>De clerico trahente clericum ad iudicium seculare et de iudicibus secularibus de eis se intromittentibus.</p>
                    <p>Si uero clericus clericum in foro seculari suo uel ecclesie uel alicuius alterius nomine in causam traxerit, causam amittat.</p>
                    <p>Et si monitus ab ordinario in continenti non destiterit ac infra VII dies non satisfecerit in causam tracto nobis et ecclesie competenter, ab officio suo et beneficio sit suspensus ipso facto, donec satisfecerit competenter.</p>
                    <p>Et si suspensione huiusmodi durante ingesserit se officio uel beneficio, ab eodem ordinario excommunicetur et excommunicatus publice nuncietur.</p>
                    <p>Et si in huiusmodi contumacia et excommunicacione per tres septimanas permanserit, ex tunc beneficio, si quod habet cum cura uel sine cura, ipso facto sit priuatus; et idem beneficium inhabilis ad rehabendum existat.</p>
                    <p>Si uero beneficium aliquod non habuerit, sit inhabilis ad habendum.</p>
                    <p>Contra iudicem uero et scabinos, qui se de huiusmodi iudicio uel causa intromiserint, procedatur sicut superius in proximo capitulo est expressum.</p>
                </div>
                <div>
                    <head>Capitulum 12</head>
                    <p>De laico causam habente contra clericum.</p>
                    <p>Item dampnantes sub intimacione anathematis prohibemus detestabile statutum immo errorem, ab quibusdam laicis contra libertatem ecclesiasticam introductum, uidelicet ut -- si laicus causam habet contra clericum uel ecclesiam conuentualem seu monasterium seu quamcunque aliam domum religiosam, idemque clericus uel ecclesia possessiones uel alia bona habet in districtu iudicis secularis, -- laicus ipse uel iudex compellit clericum uel ecclesiam coram seculari iudicio litigare racione possessionum uel bonorum eorundem, ipse iudex secularis diem assignat clerico uel ecclesie ad litigandum coram eo; ad quam si non uenerit sicut nec tenetur uel ueniens coram eo noluerit litigare, bonis suis priuat eundem, plurimas alias abusiones in hiis et consimilibus committendo.</p>
                    <p>Statuimus in hoc casu idem contra actorem iudicem et scabinos obseruari, quod diximus de laico clericum trahente ad iudicium seculare, ut -- iudicibus ipsis et scabinis huiusmodi factum non reuocantibus et alias non satisfacientibus competenter infra triduum post monicionem ab ordinario faciendam -- locus ubi hoc contingit ecclesiastico sit suppositus interdicto.</p>
                    <p>Quo durante per quindenam superior siue dominus illius iudicis et scabinorum moneatur per ordinarium, ut tale forefactum procurent reuocari et faciant infra VII dies post ipsam monicionem emendari.</p>
                    <p>Alioquin contra ipsum superiorem siue dominum procedatur, prout in statuto contra iniectores manuum in clericos de nobilibus et dominis est expressum.</p>
                    <p>Eodem modo statuimus contra occupantes seu seculari iudicio arrestantes bona ecclesiarum seu ecclesiasticarum personarum seu religiosorum procedi et idem obseruari.</p>
                </div>
                <div>
                    <head>Capitulum 13</head>
                    <p>Ut laicis fiat de clericis iusticia expedita.</p>
                    <p>Item ne laici occasionem habeant de defectu iusticie contra clericos querelandi, statuimus sub pena excommunicacionis firmiter precipientes, ut prelati seu ordinarii clericorum et ecclesiarum laicis, contra ipsos clericos uel ecclesias causam habentibus, faciant, cum requisiti fuerint, secundum consuetudinem capitulorum si fuerit in ecclesia collegiata, uel alias de clericis non existentibus in collegio secundum ius scriptum uel consuetudinem, iusticiam expeditam.</p>
                </div>
                <div>
                    <head>Capitulum 14</head>
                    <p>De synodis.</p>
                    <p>Item statuimus, ut prelati seu ordinarii iudices nostre ciuitatis et diocesis in terminis iurisdiccioni eorum subiectis synodum suam, qui ad hoc tenentur, obseruent per se uel per alios congruis temporibus, ab ipsis prelatis prout expedire uiderint prefigendis; et, que corrigenda uel reformanda occurrerint, corrigant uel reforment; et omnes de parrochia illa, in qua synodus celebranda fuerit, quandocunque eis denunciata fuerit, ad ecclesiam et synodum ueniant obedienter et iura synodalia obseruent reuerenter, non obstante aliqua occasione uel consuetudine contraria, quam corruptelam reputamus et penitus reprobamus.</p>
                    <p>Soli tamen nobiles excipiantur, qui ad nostram synodum noscuntur pertinere specialiter.</p>
                    <p>Si qui uero laicorum contra hoc uenire presumpserint et in hoc mandato sui prelati siue ordinarii non obedierint, sentenciam excommunicacionis, quam in hiis scriptis in ipsos ferimus, ipso facto uel omissione incurrant et excommunicati singulis diebus dominicis et festiuis per plebanos eorum et alios prout hoc prelato ipsi expedire uidebitur usque ad satisfaccionem condignam publice nuncientur.</p>
                    <p>Si uero multitudo parrochie in causa seu culpa fuerit, locus ille, in quo synodum uel iura synodalia impediri contigerit, sit ipso facto ecclesiastico suppositus interdicto; quod non relaxetur, nisi de hoc satisfactum fuerit competenter.</p>
                    <p>Nobilibus uero, ne huiusmodi synodum uel iura synodalia impediant, sub pena excommunicacionis late sentencie firmiter inhibemus.</p>
                </div>
                <div>
                    <head>Capitulum 15</head>
                    <p>De delictis impunitis.</p>
                    <p>Item, ne delicta seu commissa subditorum maneant impunita et ex hoc tribuatur aliis audacia delinquendi, statuimus, ut prelati in terminis eorum iurisdiccioni subiectis sua iurisdiccione libere utantur, tam in correccione quam in iudicio et animaduersione et aliis, que ad hoc uidebuntur expedire, nec in hiis alter ab altero impediatur sed iuuetur.</p>
                    <p>Et si alique sentencie a prelato in suum subditum propter ipsius excessus prolate fuerint, ille sentencie ab aliis prelatis inuiolabiliter usque ad satisfaccionem condignam obseruentur et eciam execucioni, si opus fuerit, demandentur.</p>
                </div>
                <div>
                    <head>Capitulum 16</head>
                    <p>De officiis ecclesiasticis.</p>
                    <p>Item statuimus, ut iudices ecclesiastici in iudiciis siue causis officium suum, solum Deum et iusticiam pre oculis habentes, fideliter exequantur.</p>
                    <p>Et si scienter per graciam uel per sortes aliquam partium in causis contra iusticiam leserint, preter penas a iure statutas, quibus subiaceant, ipso facto incurrant sentenciam excommunicacionis a nobis latam in hiis scriptis; et nichilominus per superiorem contra eos, si opus fuerit, ad grauiora procedatur.</p>
                </div>
                <div>
                    <head>Capitulum 17</head>
                    <p>Ne iudices ecclesiastici se intromittant de causis secularibus.</p>
                    <p>Item statuimus, ut de causis, ad forum seculare spectantibus, iudices ecclesiastici nullatenus intromittant se; sed quam cito inter litigantes de hoc exceptum fuerit coram ipsis iudicibus ecclesiasticis et ostensum, sicuti de iure fuerit faciendum, causam ad iudicem secularem remittere non postponant.</p>
                </div>
                <div>
                    <head>Capitulum 18</head>
                    <p>Ne impediatur iurisdiccio ecclesiastica.</p>
                    <p>Item ne iurisdiccionem ecclesiasticorum iudicum, siue ordinarii fuerint siue delegati, a secularibus iudicibus seu personis impediri et ex hoc, sicut a pluribus intemptatur, dissolui contingat neruum ecclesiastice discipline, Statuimus, ut nullus secularium, siue nobilis fuerit siue alter qualiscunque, ecclesiasticorum iudicum iurisdiccionem in citacionibus monicionibus denunciacionibus excommunicacionibus et aliis modis, quibus iurisdiccio ecclesiastica exercetur, per se uel per alium impediat aliqualiter uel retardet.</p>
                    <p>Et si contra hoc ausu temerario uenire presumpserit et monitus ab ordinario uel delegato infra VII dies a die monicionis facte non destiterit omnino nec reuocauerit et si quid in preiudicium premissorum attemptauerit, sentenciam excommunicacionis, quam in hiis scriptis ferimus in huiusmodi presumptores, incurrant ipso facto.</p>
                    <p>Quam excommunicacionem si per quindecim dies sequentes contumaciter sustinuerint, ex tunc, si nobilis fuerit uel dominus, terra ipsius et districtus, si quem habet, sint ipso facto ecclesiastico suppositi interdicto.</p>
                    <p>Et nichilominus in loco, ubi faciens impedimentum predictum uel procurans domicilium habuerit, cessetur a diuinis, quousque impedimentum sit reuocatum et alias legitime satisfactum.</p>
                </div>
                <div>
                    <head>Capitulum 19</head>
                    <p>De captiuatoribus clericorum.</p>
                    <p>Item quia in tantam uesaniam plerumque prorumpit quorundam peruersitas peruersorum, ut ausu sacrilego clericos et ecclesiasticas personas non sine uiolenta manuum inieccione dampnabiliter capere eciam captiuos exeerabiliter detinere non formident, Statuimus, ut clericorum captiuatores, quicunque fuerint aut cuiuscunque dignitatis aut condicionis existant, cum omnibus auxilium consilium opem uel operam adhibentibus, per omnes ecclesias conuentuales parrochiales et capellas ciuitatis et diocesis, cum ipso facto excommunicacione canonis sint ligati, excommunicati, nominatim si eorum nomina sciri poterunt alioquin in genere, publice denuntientur, donec captiuus sit liberatus et de forefacto fuerit leso nobis et ecclesie satisfactum.</p>
                    <p>Et si infra octo dies post huiusmodi denunciacionem captiuus non fuerit liberatus, ex tunc iidem captiuatores cum omnibus adhibentibus consilium auxilium opem uel operam, ut predictum est, nominatim quorum nomina sciri poterunt alioquin in genere, singulis diebus dominicis et festiuis, campanis pulsatis et candelis extinctis, per easdem ecclesias et capellas excommunicati solempniter nuncientur.</p>
                    <p>Idemque obseruetur, si captiuo liberato non fuerit leso nobis et ecclesie infra mensem satisfactum.</p>
                    <p>Et nichilominus euitentur, donec auctoritate apostolica absoluantur.</p>
                </div>
                <div>
                    <head>Capitulum 20</head>
                    <p>Ubi captiuus detinetur.</p>
                    <p>Item statuimus, quod in omni loco, uidelicet ciuitate uel castro uel opido seu municione uel villa uel alio quocunque nomine uocetur, ubi clericus captiuus fuerit deductus receptus uel detentus, eodem die cum ibi deductus receptus uel detentus fuerit et quamdiu ibidem extiterit, cessetur penitus a diuinis, et ipse locus sit ipso facto ecclesiastico suppositus interdicto.</p>
                    <p>Et si per triduum ibi manserit captiuus nec liberatus fuerit, locus ipse, quamuis postmodum captiuus de eodem loco fuerit deductus, nichilominus maneat interdictus, donec captiuus liberetur et modo predicto fuerit satisfactum.</p>
                    <p>Ut sic tam nobiles quam magnates ac eciam populares cum plebe contra malefactores et sacrilegos huiusmodi ex diuinorum carencia prouocati consurgant ad liberacionem illius, qui ausu sacrilego captiuus detinetur, auxilium prestituri.</p>
                </div>
                <div>
                    <head>Capitulum 21</head>
                    <p>De loco interdicto per mensem racione captiuitatis.</p>
                    <p>Item si propter captiuitatem uel detencionem clerici captiui locus, ubi detinetur uel ubi captiuans habet domicilium, per mensem unum manserit interdictus, ita quod clericus liberatus non fuerit nec alias satisfactum, ex tunc interdictum ipsum ad totum decanatum, in quo locus ille consistit, extendatur et sit ipse decanatus totus interdictus.</p>
                    <p>Item si interdicto durante huiusmodi per quindenam clericus captiuus non fuerit liberatus, ex tunc si nobilis fuerit uel potens uel alius quicunque habens terram iurisdiccionem uel districtum, qui clericum captiuauit uel detinet, terra et districtus eius, ubicunque fuerit, ecclesiastico subiaceant interdicto.</p>
                    <p>Et idem interdictum eademque pena obseruetur, si dominus uel nobilis uel alius quicunque, in cuius districtu uel iurisdiccione captiuans uel detinens clericum quamuis ab alio captiuatum habuerit domicilium uel receptaculum, monitus ab ordinario loci infra quindenam a die monicionis facte ipsum clericum non procurauerit liberari.</p>
                </div>
                <div>
                    <head>Capitulum 22</head>
                    <p>De obstinatis.</p>
                    <p>Item si captiuans clericum uel religiosum aut detinens aut sacrilegus huiusmodi penis supradictis uilipensis congrua satisfaccione neglecta et per unum annum in huiusmodi excommunicacione perdurare animo presumpserit obstinato, statuimus, ut nulli de filiis filiabus fratribus et sororibus filiis et filiabus fratrum et sororum usque ad tercium gradum inclusiue linea descendenti et collaterali, illi eciam qui ad captiuitatem huiusmodi opem uel operam impenderint uel captiuum clericum in suis domiciliis detinuerint, ad ordines seu beneficia ac eciam prelaturas admittantur, cum ex delicto parentum ipso facto reddantur inhabiles ad huiusmodi consequenda, sub pena excommunicacionis late sentencie.</p>
                    <p>Statuentes et mandantes examinatoribus capitulis patronis archidiaconis et prelatis, ut nullum ex talibus ad ordines admittant, capitula nullum ex eis ad prebendas eligant, patroni nullum ex ipsis presentent, archidiaconi uel prelati tales non inuestiant ullo modo.</p>
                    <p>Alioquin capitula patroni archidiaconi ac prelati ipso facto ius suum amittant ea uice et ad proximum superiorem deuoluatur.</p>
                    <p>Examinatores uero et archidiaconi aliquem ex talibus scienter ad ordines uel ad beneficia admittentes ipso facto sentenciam excommunicacionis incurrant.</p>
                    <p>Item de filiabus statuimus obseruandum: in claustris uel cenobiis cuiuscunque ordinis nullatenus admittantur.</p>
                    <p>Idem eciam quoad exclusionem huiusmodi in filiis filiabus nepotibus et neptibus eorum, qui ecclesias uel monasteria incenderint, si per annum in excommunicacione neglecta satisfaccione perstiterint contumaciter, contra tales statuimus obseruandum.</p>
                    <p>Feoda eciam, si qua predicti sacrilegi ab ecclesiis uel ecclesiasticis personis tenuerint, post lapsum anni, per quem excommunicacionem sustinuerunt, ad ecclesias uel ecclesiasticas personas libere reuertantur.</p>
                    <p>Ita ut, si ipsi sacrilegi ultra de huiusmodi feodis se ingesserint, contra eos tamquam inuasores bonorum ecclesie procedatur.</p>
                </div>
                <div>
                    <head>Capitulum 23</head>
                    <p>De fratribus et sororibus.</p>
                    <p>Item uolentes, ut fratres et sorores filii et filie fratrum et sororum et alii in linea collaterali gradus predicti, qui sacrilegis et excommunicatis huiusmodi in suis maleficiis non assistunt nec astiterint et ad ipsa maleficia opem uel operam aut fauorem non impenderint nec impendunt, sine culpa eorum aut sine causa non grauentur ex maleficiis aliorum, Statuimus, ut iidem fratres et sorores filii et filie fratrum et sororum et alie persone linee collateralis penis supradictis quoad exclusionem ab ordinibus beneficiis et prelaturis huiusmodi non subiaceant antedictis nec constringantur eisdem, si infra eundem annum coram nobis aut capitulo et prioribus Coloniensibus se canonice expurgauerint, quilibet quarta manu, quod predictis sacrilegis in huiusmodi maleficio consilio auxilio ope uel opera non astiterunt, et iuramento corporali firmauerint, quod eis ulterius non astabunt.</p>
                </div>
                <div>
                    <head>Capitulum 24</head>
                    <p>De clerico in alia diocesi captiuato.</p>
                    <p>Item statuimus, ut si clericum Coloniensis ciuitatis uel diocesis in alia diocesi capi contingat uel in nostra ciuitate uel diocesi captum ad aliam diocesim deduci uel transferri, quod capitulum et priores et alia capitula ad liberacionem captiui et ad procedendum contra sacrilegum illius diocesis, qui in hoc culpabilis fuerit, apud loci diocesanum affectuose laborent, prout uisum fuerit expedire.</p>
                </div>
                <div>
                    <head>Capitulum 25</head>
                    <p>De occisoribus clericorum.</p>
                    <p>Item de occisoribus et mutilatoribus clericorum et clericos in captiuitate usque ad mortem detinentibus, Statuimus, ut per omnes ecclesias conuentuales parrochiales et capellas ciuitatis et diocesis Coloniensium ipsi occisores et mutilatores et omnes opem uel operam uel consilium ad hoc adhibentes singulis diebus dominicis et festiuis, campanis pulsatis et candelis extinctis, nominatim quorum nomina sciri poterunt alias in genere, excommunicati denuncientur et ab omnibus artius euitentur, donec sufficienter satisfecerint et a sede apostolica redierint absoluti.</p>
                    <p>Preterea locus omnis, ad quem uenerint, sit interdictus quamdiu ibi fuerint, et per sequens triduum si ibi biberint aut comederint, et per septem sequentes dies ubi contigerit eos pernoctare.</p>
                    <p>Ceterum si nobiles fuerint uel alii terram uel iurisdiccionem et districtum habentes infra tres menses a tempore perpetrati sceleris ad arbitrium nostrum aut capituli et priorum Coloniensium non satisfecerint, eorum terra et districtus ex tunc sit ipso facto ecclesiastico suppositus interdicto.</p>
                    <p>Et feoda siue officia uel pensiones, si qua habent ab ecclesiis uel ecclesiasticis personis, amittant et ad ecclesias, a quibus ea habuerint, libere reuertantur; ita quod ipsorum sacrilegorum heredes ad feoda huiusmodi uel ad aliqua alia ab ecclesiis uel ecclesiasticis personis descendencia nunquam imperpetuum admittantur; de quibus si se ultra ingesserint, contra eos procedatur tamquam contra bonorum ecclesiarum inuasores, prout superius est expressum.</p>
                    <p>Et hoc eciam in aliis personis, que non sunt nobiles, feodum habentibus uolumus obseruari.</p>
                    <p>Preterea si domini terre, in quorum districtibus manent uel domicilium habuerint uel ubi tam enorme scelus extiterit commissum, tam nepharios sacrilegos et nephandos in suis districtibus sustinuerint et contra eos ad bonorum priuacionem et proscripcionem de terra non processerint, contra ipsos dominos tamquam consencientes malo huiusmodi monicione premissa procedatur.</p>
                </div>
                <div>
                    <head>Capitulum 26</head>
                    <p>De filiis et nepotibus.</p>
                    <p>Item si infra annum absolucionem a sede apostolica impetrare et alias congrue satisfacere neglexerint, statuimus ut ex tunc nullus filiorum aut nepotum eorum sacrilegorum ad ordines uel ad ecclesiasticum beneficium aut dignitatem usque ad quartum gradum admittatur.</p>
                    <p>Et idem fiet de filiabus et neptibus eorundem.</p>
                    <p>Et si qui eos uel eas admiserint, incurrant penas, que superius de filiis et nepotibus clericos captiuancium sunt expresse.</p>
                </div>
                <div>
                    <head>Capitulum 27</head>
                    <p>Qui minas infert in personam ecclesiasticam.</p>
                    <p>Item uolentes malo antequam eueniat, quantum possumus, obuiare, Statuimus, ut si quis ecclesiastice persone minas intulerit de corpore uel de rebus et monitus inde ab ordinario ipsam ecclesiasticam personam non assecurauerit a tempore monicionis usque infra VII dies, ab ipso ordinario ex tunc excommunicetur et excommunicatus publice nuncietur, donec assecuret ipsam personam ecclesiasticam et de eo coram suo iudice accipiat racionem.</p>
                </div>
                <div>
                    <head>Capitulum 28</head>
                    <p>De clerico sacrilego.</p>
                    <p>Item cum magnum sit scandalum et plerisque laicis, quibus [2], cum clerici sunt infesti, similia committendi existat quam plurimum incentiuum, quod clerici in clericos sacrilegium committere non uerentur, Statuimus: ut clericus iniciens manus uiolentas in clericum uel ecclesiam suam aut aliam uel ecclesiasticam personam, spolians uel uiolenciam in emunitate committens uel bona eorum seculari iudicio occupans aut ad aliquid horum consilium uel2 auxilium opem uel operam dans, pro inieccione huiusmodi in continenti per omnes ecclesias et capellas ciuitatis et diocesis Coloniensium excommunicatus nuncietur.</p>
                    <p>Et cum de aliis constiterit per euidenciam facti uel famam publicam uel iuramentum iniuriam uel dampnum passi, si fuerit persona fidedigna, uel per fidem testium summarie faciendam, per ordinarium moneatur, ut infra VII dies a tempore monicionis facte de forefacto perpetrato satisfaciat competenter.</p>
                    <p>Alioquin a nobis excommunicatus excommunicacione, quam ferimus in hiis scriptis, ex tunc per omnes ecclesias ut supra dictum est publice nuncietur.</p>
                    <p>Quod si infra XV dies non satisfecerit, ex tunc excommunicatus denuncietur, campanis pulsatis candelis exdnctis, singulis diebus dominicis et festiuis.</p>
                    <p>Et si per annum in huiusmodi excommunicacione perstiterit, ex tunc omnibus beneficiis ecclesiasticis, si que habet, ipso facto sit priuatus; et illi, ad quos pertinet ipsorum beneficiorum collacio, ea conferant infra mensem, alioquin per superiorem ex tunc conferantur; et nichilominus sint inhabiles ad aliqua alia consequenda.</p>
                </div>
                <div>
                    <head>Capitulum 29</head>
                    <p>De clerico clericum captiuante.</p>
                    <p>Item si clericus clericum occasione alicuius questionis quam habuerit captiuauerit uel ad capiendum ipsum consilium auxilium uel operam adhibuerit, Statuimus, ut causam amittat ipso facto et excommunicatus publice, ut de aliis captiuatoribus expressum est, nuncietur.</p>
                    <p>Et si infra VII dies liberacionem ipsius captiui non procurauerit aut infra alios XV dies leso nobis et ecclesie non satisfecerit, ex tunc omnibus beneficiis ecclesiasticis, si que habet, sit ipso facto priuatus, et nichilominus inhabilis imperpetuum ad aliquod beneficium consequendum.</p>
                    <p>Et si ille, ad quem collacio huiusmodi beneficiorum pertinuerit, infra mensem de eis non ordinauerit ea alii uel aliis conferendo, collacio ac ordinacio eorundem ad proximum superiorem sit ipso facto deuoluta.</p>
                    <p>Si uero beneficium non habuerit, sit inhabilis imperpetuum ad aliquod optinendum.</p>
                    <p>Preterea omnis locus, ad quem huiusmodi sacrilegus peruenerit uel ubi biberit aut comederit aut pernoctauerit, sit ipso facto interdictus, eodem modo sicut de laicis captiuatoribus clericorum est predictum.</p>
                </div>
                <div>
                    <head>Capitulum 30</head>
                    <p>De clerico clericum occidente.</p>
                    <p>Item statuimus, ut clericus clericum occidens uel mutilans uel eum usque ad mortem captiuum detinens sit ipso facto ab omnibus beneficiis ecclesiasticis habitis et a spe habendorum penitus destitutus; et excommunicatus in omnibus ecclesiis, ut superius dictum est, denuncietur; locus ad quem peruenerit uel ubi biberit aut comederit aut pernoctauerit, ut supra dictum est, suppositus sit ipso facto ecclesiastico interdicto.</p>
                    <p>Et nichilominus contra ipsum ad alias penas per nos aut capitulum aut priores Colonienses, si opus fuerit, procedatur.</p>
                </div>
                <div>
                    <head>Capitulum 31</head>
                    <p>De clericis litigantibus super prebendis.</p>
                    <p>Item cum plerumque contingat, quod uacante prebenda in aliqua ciuitate uel diocesi Coloniensi, in qua duo uel tres auctoritate sedis apostolice uel legatorum suorum aut quauis alia auctoritate asserunt ius se habere, executores suos seu quoscunque alios per se procurent mitti in corporalem possessionem prebende ipsius --, cuius occasione missionis de huiusmodi prebenda contendentes bona res et iura illius ecclesie tam intra emunitatem quam extra indifferenter rapiunt et inuadunt seu per seculare iudicium occupari uel arrestari procurant, sentencias excommunicacionis in certas personas de capitulo et suspensionis in capitulum nichilominus a suis executoribus fulminari facientes, propter quod in rebus et personis tam spiritualibus quam temporalibus ecclesie non modicum detrimentum sustinent et iacturam, --</p>
                    <p>[10] Statuimus ut, si in aliqua ecclesia huiusmodi casus emerserit, decanus et capitulum illius ecclesie auctoritate huiusmodi constitucionis sibi faciant litteras auctenticas et instrumenta, quibus sic contendentes uti uoluerint in iure suo, hinc inde a partibus exhiberi.</p>
                    <p>Et conuocatis capitulo et prioribus, qui presentes fuerint et haberi commode poterint, per eos uocatis ad hoc iurisperitis qui uisi fuerint expedire, huiusmodi questio et discordia decidatur et eorum discussioni seu sentencie stetur et inuiolabiliter obseruetur.</p>
                    <p>Et si capitulum et priores propter difficultatem iuris uel alias causas legitimas questionem huiusmodi decidere non poterunt nec decidunt, causam eandem ad curiam domini pape decidendam transmittant, prefigentes partibus terminum competentem, quo se conspectui pape representent cum omnibus suis munimentis et documentis iusticiam recepturi.</p>
                    <p>Causa uero et questione huiusmodi durante medietas fructus prebende uacantis in usus cedat ecclesie et reliqua pars alicui idonee persone, que deseruiat in ordine, quem defuncti prebenda requisierit, deputetur.</p>
                    <p>Et si aliqua parcium sentenciam interim pro se habuerit et in causa euicerit, fructus eiusdem prebende de mandato domini pape capitulo presentato cessante occasione qualibet ministrentur.</p>
                    <p>Si qua uero parcium litterarum suarum copiam facere et hoc statutum subire contumaciter rennuerit et de sua potencia et malicia confisa bona ecclesie inuadere et capere temere et irreuerenter Dei timore postposito presumpserit, contra ipsam partem tamquam contra raptorem bonorum ecclesie, ut supra dictum est, procedatur.</p>
                    <p>Statuimus eciam ut hoc statutum non solum ad futura huiusmodi negocia sed eciam ad presencia et preterita a tempore eleccionis nostre extendatur.</p>
                </div>
                <div>
                    <head>Capitulum 32</head>
                    <p>De clericis assistentibus sacrilegis.</p>
                    <p>Item cum, saluis penis statutis tam in iure canonico quam civili et cohercione nostre ordinarie potestatis, contra iniuriatores ecclesiarum et ecclesiasticarum personarum predictis modis et aliis, que ad hoc expedire uidebuntur, prouidimus statuendum et prouidendum, Statuimus ut personis quibuscunque, qui manus in clericos aut in religiosos iniciunt uiolentas, uel eos spoliant aut capiunt, aut aliquo supradictorum modorum uel excessuum contra ecclesias uel ecclesiasticas personas excesserint, seu sentenciis excommunicacionis suspensionis aut interdicti aut aliis penis supradictis se inuoluerint, clerici siue in dignitate constituti siue alii uel eciam aduocati consilio uel auxilio in aperto uel in occulto non assistant, et, qui contrauenerint uerbo uel facto, sentenciam excommunicacionis, quam in eos ferimus in hiis scriptis, incurrant ipso facto et excommunicati publice, qui de hoc conuicti fuerint uel confessi, usque ad satisfaccionem condignam nuncientur.</p>
                    <p>Et si publice pro huiusmodi personis presumpserint in iudicio postulare eorum iniurias defendendo, et moniti ab eorum ordinariis non destiterint, excommunicati publice tamquam illi, quorum excessus uel iniurias nituntur defendere, nuncientur et alias eciam contra eos procedatur, si opus fuerit.</p>
                    <p>Idem statuimus fieri de hiis, qui usurariis manifestis assistunt patrocinio uel defendunt eosdem.</p>
                </div>
                <div>
                    <head>Capitulum 33</head>
                    <p>De capellanis assistentibus sacrilegis.</p>
                    <p>Item statuimus, ut clerici seu capellani dominorum seu nobilium uel aliarum personarum, qui fuerint propter aliquem predictorum excessuum sentencia excommunicacionis innodati, dominis suis in huiusmodi iniuriis consilium uel auxilium uerbo aut facto non impendant.</p>
                    <p>Alioquin se nouerint eadem sentencia excommunicacionis innodatos.</p>
                    <p>Preterea ipsos dominos modis quibus poterint inducant, ut de eis, pro quibus excommunicati existunt, satisfaciant et ad reconsiliacionem sancte matris ecclesie reuertantur.</p>
                    <p>Quod si infra mensem eosdem dominos suos ad hoc inducere nequiuerint, ex tunc omnino recedant ab eisdem nec communicent eis.</p>
                    <p>Alioquin ipsos clericos seu capellanos, qui ultra id cum dominis suis permanserint et eis communicauerint, maiori excommunicacione in hiis scriptis late sentencie innodamus, precipientes eos per locorum ordinarios excommunicatos publice nunciari.</p>
                    <p>In qua excommunicacione si per duos menses contumaciter perdurauerint et a dominis suis non recesserint, ex tunc ipso facto omnibus beneficiis ecclesiasticis cum cura uel sine cura, que habent, sint priuati.</p>
                    <p>Et eadem beneficia per illos, ad quorum collacionem pertinent, aliis personis idoneis conferantur infra mensem; alioquin ex tunc per superiorem proximum conferantur.</p>
                    <p>Et nichilominus sint inhabiles ad alia beneficia consequenda.</p>
                </div>
                <div>
                    <head>Capitulum 34</head>
                    <p>De perduracione alicuius in excommunicacione.</p>
                    <p>Item cum nonnulli sentenciam excommunicacionis dampnabiliter uilipendant, statuimus, ut quicunque excommunicatus et in parrochia sua denunciatus per annum in ipsa excommunicacione perstiterit et de hoc fides facta fuerit per litteras excommunicatorias, quas sufficere uolumus in hac parte si fuerit ordinarius, et alias per aliam fidem sufficientem, si huiusmodi fuerit nobilis uel alius habens terram uel districtum, illa terra uel districtus per ordinarium loci super hoc requisitum ab excommunicatore uel actore ecclesiastico sine difficultate supponatur interdicto.</p>
                    <p>Et si fuerit alius quam nobilis, dominus temporalis siue iudex, in cuius districtu excommunicatus manserit seu domicilium habuerit, moneatur per ordinarium ipsius, ut compellat ipsum excommunicatum redire ad sancte matris ecclesie unionem.</p>
                    <p>Alioquin idem dominus siue iudex per ipsum ordinarium excommunicacionis sentencia percellatur.</p>
                    <p>Item excommunicati ipsi, cum per annum in excommunicacione perstiterint, in synodis accusentur tamquam clauium ecclesie contemptores et satisfacere compellantur, adhibito eciam si opus fuerit auxilio brachii secularis.</p>
                </div>
                <div>
                    <head>Capitulum 35</head>
                    <p>De uniuersali obseruancia statutorum.</p>
                    <p>Quia uero omnibus per statuta huiusmodi paterna sollicitudine intendimus prouidere, ut uidelicet quies procuretur ecclesiis et ecclesiasticis personis et pacis perturbatores pene formidine cohibeantur a peccatis, Precipimus et mandamus sub pena excommunicacionis, ut statuta ipsa ab omnibus tam ecclesiasticis quam secularibus personis inuiolabiliter obseruentur.</p>
                    <p>Statuentes ut capitula prelati archidiaconi prepositi decani capitulorum ac alia capitula et singuli de capitulis christianitatum decani rectores ecclesiarum et capellarum necnon et uicarii et omnes clerici Coloniensium ciuitatis et diocesis ad obseruanciam sentenciarum predictarum scilicet excommunicacionis suspensionis et interdicti et ad eorum execucionem, quandocunque et quocienscunque opus fuerit et aliquod forefactum contigerit committi in ciuitate aut diocesi Coloniensibus, omni fraude et dolo exclusis fideliter teneantur.</p>
                    <p>Si quis autem prelatus in hiis remissus fuerit et ex parte ecclesie uel persone iniuriam uel dampnum passe tercio requisitus ad execucionem premissorum prout in superioribus continetur per se uel per alium procedere neglexerit, sentenciam suspensionis a nobis latam in hiis scriptis incurrat ipsa omissione; quam scilicet suspensionis sentenciam si per octo dies in negligencia perdurando sustinuerit, ex tunc incurrat excommunicacionis sentenciam a nobis latam in hiis scriptis.</p>
                    <p>Et nichilominus contra eos ad ulteriora per nos de consilio capituli et priorum Coloniensium procedatur.</p>
                </div>
                <div>
                    <head>Capitulum 36</head>
                    <p>De hiis qui omiserint excommunicatos denunciandos denunciare.</p>
                    <p>Item ebdomodarii in ecclesiis conuentualibus plebani et rectores seu prouisores ecclesiarum et capellarum ciuitatis et diocesis Coloniensium, qui in suis ecclesiis uel capellis illos, qui ex aliquibus causis de quibus supra dictum est excommunicacionem inciderint uel iuris uel hominis et fuerint ut premissum est excommunicati denunciandi, denunciare omiserint, ipsa omissione se sciant excommunicacionis sentenciam in hiis scriptis a nobis latam incurrisse.</p>
                    <p>Et poterunt deposicionis periculum formidare, si diuinis se ingesserint sic ligati ita ut, nisi celeri satisfaccione sibi prospexerint, monicione premissa a suis ordinariis priuentur beneficiis que habent, et illa aliis idoneis personis per eos ad quorum spectant collacionem conferantur.</p>
                </div>
                <div>
                    <head>Capitulum 37</head>
                    <p>De sacerdote celebrante loco interdicto.</p>
                    <p>Si quis autem sacerdos in loco, propter captiuitatem clerici uel propter spolium ecclesie uel ecclesiastice persone uel propter aliquam aliarum causarum predictarum, interdicto celebrauerit, sit irregularis.</p>
                    <p>Si uero in continenti non destiterit ac infra quindecim dies non satisfecerit nobis et ecclesie nostre, ex tunc ipso facto sentenciam incurrat excommunicacionis, quam in huiusmodi ferimus presumptores in hiis scriptis.</p>
                    <p>In qua excommunicacione si per quindecim dies contumaciter perdurauerit negligens satisfacere, ex tunc sit ipso facto omnibus beneficiis que habet destitutus.</p>
                    <p>Et si illi, ad quos beneficiorum huiusmodi collacio pertinuerit, ea aliis personis idoneis non contulerint infra mensem, eorum collacio ad proximum superiorem deuoluatur.</p>
                    <p>Si uero beneficium sacerdos huiusmodi non habuerit, sit post tempus predictum inhabilis in perpetuum ad aliquod obtinendum.</p>
                </div>
                <div>
                    <head>Capitulum 38</head>
                    <p>De crassa ignorancia.</p>
                    <p>Item ne aliquis prelatus archidiaconus prepositus decani capitulorum et christianitatum aut rectores ecclesiarum uel capellarum per crassam ignorandam ab obseruacionibus predictarum sentenciarum se ualeant excusare, cum difficile sit singulari denunciacione singulorum auribus inculcari captiuacio clerici uel spolium ecclesie uel ecclesiastice persone aut aliud quodcunque forefactum, propter quod loca aliqua contingit esse interdicta sicut superius in pluribus locis est expressum, Statuimus, ut prelati archidiaconi prepositi decani rectores [3] et uicarii, quam cito captiuitas clerici uel spolium aut aliquod forefactum, de quibus supra dictum est, ad eorum noticiam uel fama deferente uel alio quocunque modo peruenerit, statim cessetur a diuinis, ubi hoc iuxta premissa fuerit faciendum et ad obseruacionem et execucionem dictarum sentenciarum per se uel per alios teneantur.</p>
                    <p>Alioquin non obstante excusacione crasse ignorande penis et sentenciis subiaceant antedictis.</p>
                </div>
                <div>
                    <head>Capitulum 39</head>
                    <p>De lata extensione statutorum huiusmodi.</p>
                    <p>Item statuimus, ut ad monasteria et bona eorum et ad monachos ac alias religiosas personas cuiuscunque ordinis Coloniensium ciuitatis et diocesis statuta huiusmodi extendantur et monasteriorum prelati et monachi et alie persone religiose ad obseruacionem et execucionem teneantur correspondere.</p>
                    <p>Et si alique persone religiose cuiuscunque ordinis existant uoluerint occasione alicuius priuilegii ab execucione seu obseruacione statutorum istorum se tueri uel excusare, predictorum statutorum auxilio non iuuentur.</p>
                </div>
                <div>
                    <head>Capitulum 40</head>
                    <p>De publicacione horum statutorum.</p>
                    <p>Item statuimus et mandamus in uirtute sancte obediencie, ut hec eadem statuta per omnes ecclesias conuentuales et parrochiales et capellas ciuitatis et diocesis Coloniensium singulis annis, ne alique latere possent, sepius publicentur et in capellis ruralibus perlegantur.</p>
                </div>
                <div>
                    <head>Capitulum 41</head>
                    <p>De nominibus resistencium statutis.</p>
                    <p>Item nomina eorum, qui contra ecclesias seu ecclesiasticas personas aliquo modorum supradictorum excesserint seu deliquerint, statim cum hoc factum fuerit, ponantur in registro et sepius recitentur, ut publice sciri possint ex qualitate facti et eius circumstandis necnon et dilacione satisfaccionis, qualiter contra excedentes sit et delinquentes huiusmodi procedendum; nec deleantur nomina eorum nisi congrua satisfaccione precedente.</p>
                    <p>Si quid uero dubii aut difficultatis super premissis emerserit, hoc nobis et capitulo ac prioribus Coloniensibus reseruamus ad declarandum.</p>
                </div>
                <div>
                    <head>Capitulum 42</head>
                    <p>De munimine et dato statutorum.</p>
                    <p>Nos uero capitulum et prelati ac alia capitula ecclesiarum ciuitatis et diocesis Coloniensium plenam in Domino fiduciam obtinentes, quod per statuta huiusmodi ecclesiis monasteriis et personis tam ecclesiasticis quam religiosis in spiritualibus eciam et temporalibus sit prouisum, ut debeat prouidere, ad obseruanciam eorundem statutorum bona fide omni fraude et dolo exclusis firmiter obligamus; sigilla ecclesiarum nostrarum eisdem statutis in testimonium apponentes.</p>
                    <p>Actum et pronunciatum anno Domini MoCCoLXUIo.</p>
                </div>
                <div>
                    <head>Capitulum 43</head>
                    <p>De statutorum denominacione extensione et obseruacione [12].</p>
                    <p>Hec omnia et singula statuta auctoritate presentis prouincialis consilii in suis omnibus clausulis modo et forma et tenoribus ac penarum adieccionibus ad totam nostram prouinciam extendimus et prouincialia statuta facimus; decernentes ea ut statuta prouincialia debere teneri et obseruari.</p>
                    <p>Sic quod in qualibet ciuitate et diocesi nostre prouincie ea teneantur et obseruentur, sicut sub uerbis nostre ciuitatis et diocesis tamquam synodalia sunt concepta ac promulgata eciam hactenus obseruata.</p>
                    <p>Saluis tamen aliis statutis synodalibus ecclesie nostre Coloniensis a nobis siue predecessoribus nostris editis ac eciam statutis suffraganeorum nostrorum si que habent; quibus, si in aliquo reperiantur presentibus statutis contraria ac diuersa ab eisdem, in quantum et in eo in quo melius et plenius prouidetur ecclesiis monasteriis et piis locis ecclesiasticisque personis et earum rebus illis et non istis, si uero melius et plenius presentibus statutis eisdem prouidetur, istis et non illis decernimus fore standum.</p>
                    <p>Et hoc, uidelicet utrum melius per ista statuta uel per illa, iudicio siue arbitrio executorum ipsorum statutorum duximus relinquendum.</p>
                    <p>Preterea execucionem presencium statutorum et absolucionem suspensionem et relaxacionem sentenciarum predictarum in eisdem latarum seu eorum auctoritate ferendarum ad nos et nostrum officialem Coloniensem in ciuitate nostra et diocesi et ad quemlibet nostrorum suffraganeorum ac suos officiales siue ad ipsos, ad quos de iure uel consuetudine quoad synodalia eorum statuta pertinet, in singulis suis ciuitatibus et diocesibus uolumus pertinere.</p>
                    <p>Uerum ut omnis ambiguitas prolixitas et difficultas quoad obseruanciam presencium statutorum in futurum euitentur, de consensu expresso et auctoritate presentis prouincialis consilii retinemus et reseruamus nobis potestatem facultatem et auctoritatem presencia prouincialia statuta quoad nostram ciuitatem et diocesim et eciam quoad singulas ciuitates et dioceses nostras suffraganeas, si ab aliquo episcoporum nostrorum suffraganeorum et suo capitulo requisiti super hoc fuerimus, de consilio priorum capituli nostre ecclesie Coloniensis in synodo tamen nostra diocesana corrigendi emendandi interpretandi tollendi et in melius commutandi, si hoc nobis ex causis necessariis et legitimis uidebitur expedire, prouinciali consilio ad id minime conuocato.</p>
                    <p>Quia uero per ipsa presencia statuta prouincialia communi utilitati predictarum ecclesiarum et ecclesiasticarum personarum et ipsarum bonorum, ut speramus, auctore Domino salubriter prouidetur, Precipimus et mandamus in uirtute sancte obediencie, ut ea ab omnibus ecclesiis et ecclesiasticis personis nostre prouincie inuiolabiliter et firmiter, fraude et dolo exclusis, obseruentur iuxta modum et formam supra premissos.</p>
                    <p>In quorum omnium et singulorum testimonium ea per Hermannum dictum Rase publicum imperiali auctoritate notarium conscribi et in hanc publicam formam redigi suoque signo consueto signari mandauimus et nostri ac capituli nostri Coloniensis sigilli appensione muniri.</p>
                    <p>Acta sunt hec in consilio predicto, presentibus eciam religiosis uiris Tuiciensis, sancti Panthaleonis, sancti Martini, Glatbachcensis, Bruwilrensis, Sibergensis, sancti Cornelii Indensis monasteriorum abbatibus, Bunnensis, sancti Seuerini, sancti Andree prepositis, subdiacono Maiori, sancti Gereonis, sancti Andree, sancti Cuniberti, sancti Seuerini, sanctorum Apostolorum, sancte Marie ad Gradus decanis ecclesiarum ciuitatis et diocesis Coloniensium, decano Xanctensi, Carpensi et Zeflicensi prepositis eiusdem diocesis, et aliis quampluribus testibus fidedignis.</p>
                    <p>Anno Domini MoCCCXXIIo, indiccione sexta, ultima die mensis Septembris.</p>
                    <p>Et ego Hermannus dictus Raze de Colonia, publicus imperiali auctoritate notarius antedictus, premissis omnibus et singulis factis statutis preceptis et ordinatis per reuerendum patrem dominum archepiscopum Coloniensem predictum, dum agerentur et publicarentur, una cum testibus prescriptis presens interfui, hoc publicum instrumentum de mandato eiusdem reuerendi patris in hanc publicam formam redegi meoque signo consueto signaui, uocatus et demandatus, quod est tale.</p>
                </div>
                <div>
                    <head>Footnotes</head>
                    <p>[1] Ed. (et).</p>
                    <p>[2] Originalli qui(bus).</p>
                    <p>[3] Ed. rectore(s).</p>
                    <p>[12] This seccion not numbered in the edicion (but giuen an italicized subtitle).</p>
                </div>
            </div>
        </body>
    </text>
</root>
