<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Nimes</title>
                <recordID>0049</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1252</origDate>
                <dateNotes/>
                <origPlace>Nimes</origPlace>
                <diocese>Nimes</diocese>
                <province>Narbonne</province>
                <country>France</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 49</p>
                <p>Year: 1252</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: None</p>
                <p>Place: Nimes</p>
                <p>Diocese: Nimes</p>
                <p>Province: Narbonne</p>
                <p>CountryModern: France</p>
                <p>Latitude: 43.837778</p>
                <p>Longitude: 4.360833</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Pontal, II, 264-453</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: ['GoogleBooks', 'WebDownload']</p>
                <p>OCR: Yes</p>
                <p>Transcription: Reviewed </p>
                <p>GeneralNotes: ['Pierre de Sampson composed statutes for Nimes in 1252, upon request of Raymond Amaury, bishop of Nimes', 'soon adopted in Arles, Béziers, Frejus, Lodève, Urzès, and became influential across Europe (cf. copy in Wroclaw MS; Sawicki X, 504-41)']</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Capitulum 1</head>
                    <p>Quoniam in sacramentorum collacionibus et animarum regimine cautela multiplex et diligencia debet necessario adhiberi: idcirco nos R. miseracione diuina Episcopus Nemausensis considerantes non sine cordis dolore simplicitatem et insufficenciam quorumdam presbyterorum nostre diocesis quibus circa curam animarum eis commissam, diuerse frequenter questiones et casus periculosi emergunt multipliciter et occurunt, ad instruccionem et uite reformacionem clericorum et precipue regentium curam animarum in diocesi Nemausensi atque laicorum contra ecclesias et uiros ecclesiasticos insurgentium maliciam refrenandam et ad procurandam eorum salutem eciam animarum cum concilio et assensu uenerabilium fratrum nostrorum prepositi et capituli Nemausensis, quedam utilia et necessaria sub certis titulis in hoc contenta opere sub compendio notauimus: que de diuersis collecta auctoritatibus et statutis aut sunt de iure uel racioni consona atque iuri.</p>
                </div>
                <div>
                    <head>Capitulum 2</head>
                    <p>In hoc igitur opere:</p>
                    <p>Primo tractatur de Baptismo</p>
                    <p>secundo de penitencia</p>
                    <p>tercio de sacramento eucharistie et unccione extrema [1]</p>
                    <p>quarto de celebracione missarum</p>
                    <p>quinto de ueneracione ecclesiarum</p>
                    <p>sexto de alienacione rerum ecclesiasticarum et obligacione ipsarum</p>
                    <p>septimo de uita et honestate clericorum</p>
                    <p>octauo de testamentis</p>
                    <p>nono de sepulturis</p>
                    <p>decimo de decimis et primiciis</p>
                    <p>undecimo de sponsalibus et matrimonio</p>
                    <p>duodecimo de sentencia excommunicacionis et interdicti et quomodo infirmis absolucionis sit beneficium impendendum</p>
                    <p>tercio decimo de periuriis et penis ipsorum</p>
                    <p>quarto decimo de Iudeis</p>
                    <p>ultimo quedam ponuntur capitula et precepta non habencia speciales titulos seu rubricas.</p>
                    <p>Et quia longum esset ad plenum tractare de materiis supradictis ea que pro maiori parte ad contenciosam iuridiccionem et causarum strepitum pertinent, obmittentes, in subsequentibus specialiter tractabimus de hiis que ad regimen ecclesiarum et curam pertinent animarum.</p>
                </div>
                <div>
                    <head>Capitulum 3</head>
                    <p>Uerum quia parum prodest statuta promulgare et mandata fieri nisi ad eorum obseruacionem arceantur improuidi transgressores: ideo nos, predictus episcopus Nemausensis, districte precipimus et mandamus ut clerici nostre diocesis in sacris ordinibus constituti et maxime rectores et ecclesiarum capellani curam habentes animarum, hec statuta, precepta et prohibiciones synodales frequenter legant et diligenter intelligant et obseruent, ut si super hiis eos delinquere contigerit uel errare, se non possint postmodum per ignoranciam excusare, scituri pro certo quod transgressores huiusmodi pena debita puniemus; et que de infrascriptis fuerint clericis intimanda eis perrectores et parrochiales presbyteros intimentur; et ea que tangunt laicos, eisdem laicis, diuersis temporibus et diebus, secundum quod opus fuerit intimentur, et ibi maxime ubi est populi multitudo, ut sic clerici in bonis moribus et honestis actibus informentur et laici ab ecclesiarum et clericorum grauaminibus refrenentur.</p>
                    <p>DE BAPTISMO.</p>
                </div>
                <div>
                    <head>Capitulum 4</head>
                    <p>Quoniam baptismus sacramentorum omnium ianua est et eciam fundamentum, merito de ipso hic primitus est tractandum.</p>
                    <p>Precipimus itaque ut infans, quamcito natus fuerit, si periculum mortis sibi immineat ita quod presbytero nequeat presentari, a circumstantibus masculis, si presentes fuerint, baptizetur in aqua calida uel frigida, non in alio liquore et in uase mundo ligneo uel lapideo uel quolibet alio, uel si uas haberi non possit fundatur aqua super caput baptizandi et dicantur uerba quibus debet aliquis baptizari.</p>
                    <p>Si autem masculi presentes non fuerint a circumstantibus feminis baptizetur eciam a patre uel matre si alii non fuerint a quibus ualeat baptizari, sed quamdiu alii fuerint a patre uel matre nullatenus baptizetur.</p>
                    <p>Et si ex necessitate a patre proprio uel a matre infans fuerit baptizatus, matrimonio inter eos in sua firmitate manente, nulla propter hoc iniungetur penitencia baptizanti qui ex hoc debet potius commendari.</p>
                </div>
                <div>
                    <head>Capitulum 5</head>
                    <p>Si uero maliciose pater uel mater baptizauerit uel in cathecismo seu in confirmacione tenuerit infantem proprium uel infantem uxoris sue ex alio uiro procreatum matrimonio, ut dictum est, in suo robore permanente, ad nos transmittatur de tanto excessu a nobis penitenciam suscepturus.</p>
                    <p>Si autem casu uel ignorancia illud acciderit non sunt propter hoc in aliquo puniendi.</p>
                </div>
                <div>
                    <head>Capitulum 6</head>
                    <p>De forma baptismi [2].</p>
                    <p>Ne uero propter impericiam laicorum, infans absque forma debita baptizetur districte precipimus ut presbyteri frequenter et instruant plebem suam ut, cum ex necessitate predicta aliquem baptisari contingerit, hanc formam in tradicione ipsius baptismi cum diligencia studeant obseruare scilicet: ut infantem ter mergendo in aqua baptizans dicat sic: Petre uel Martine, ego baptizo te in nomine Patris et Filii et Spiritus sancti.</p>
                    <p>[3] Si tamen una immersio tantum facta fuerit, erit nichilominus baptizatus.</p>
                    <p>Et licet proprium nomen infanti non fuerit impositum licet eciam patrinum uel matrinam non habuerit uel dictum non fuerit ego [4], dum tamen infantem in mergendo in aqua a baptizante dictum fuerit: Baptizo te in nomine Patris et Filii et Spiritus sancti [5], erit infans nichilominus baptizatus.</p>
                    <p>Item dicimus similiter infantem baptizatum esse si baptisans dixerit Baptizo te in nomine Christi [6].</p>
                    <p>Quod tamen non est laicis exprimendum ne a forma predicta statuta per ecclesiam recedatur.</p>
                </div>
                <div>
                    <head>Capitulum 7</head>
                    <p>De copia aque [7].</p>
                    <p>Si tamen tanta copia aque haberi non potest ut infans in ea totaliter mergi possit cum scutella uel cum cipho uel cum alio uase aliqua quantitas aque super infantem effundatur a baptizante et effundendo dicat baptizans: Ego baptizo te in nomine Patris et Filii et Spiritus sancti [8].</p>
                    <p>Et erit infans baptizatus.</p>
                </div>
                <div>
                    <head>Capitulum 8</head>
                    <p>De prohibicione baptismi [9].</p>
                    <p>Hec autem supradicta, scilicet quod infans a laicis baptizetur, precipimus innecessitatis articulo obseruanda: sed necessitate cessante, omnibus laicis baptizandi et eciam clericis nisi fuerint in presbyteros canonice ordinati, cathesismum faciendi, baptizandi aquam in dominicis diebus exorcizandi et mortuos sepeliendi interdicimus potestatem, sustinentes quod subdiaconi et diaconi predicta possint facere ubi sacerdos presens non est uel ea non potest facere et necessitatis articulus noscitur imminere.</p>
                    <p>Cum uero secundum formam predictam ex necessitate infans a laico fuerit baptizatus, precipimus, si superuixerit, ut presbytero, quamcitius fieri poterit, presentetur qui inquirat sollicite qualiter fuerit baptizatus; et si formam predictam inuenerit non fuisse seruatam, faciat cathecismum et baptizet infantem iuxta ecclesie formam.</p>
                </div>
                <div>
                    <head>Capitulum 9</head>
                    <p>Si autem dubitauerit an legitime fuerit baptizatus quia forte baptizans non recordatur ad plenum de uerbis in baptismo prolatis, uel circumstantes discordant uel forte infans expositus inuentus est iuxta ecclesiam uel alibi nec [10] habetur certitudo uel aliud signum utrum sit baptizatus uel non, in his casibus faciat sacerdos cathecismum et baptizet ipsum sub hiis uerbis: si baptizatus es non te [11] rebaptizo, sed si baptizatus non es, ego baptizo te in nomine Patris et Filii et Spiritus sancti.</p>
                    <p>Sed in tali dubio statur testimonio unius, si plures testes haberi non possunt.</p>
                </div>
                <div>
                    <head>Capitulum 10</head>
                    <p>De infante mortuo [12].</p>
                    <p>Si uero infans a laico baptizatus, mortuus fuerit antequam presbytero presentetur et presbyter dubitauerit an fuerit in baptismo debita forma seruata, si de hoc certificari non poterit, in tali dubio infans debet in cimiterio ecclesiastico sepeliri, et idem credimus posse fieri quando expositi iuxta ecclesias uel alibi mortui reperiuntur nec de baptismo ipsorum potest haberi aliqua certitudo.</p>
                </div>
                <div>
                    <head>Capitulum 11</head>
                    <p>De infante exposito inuento mortuo [13].</p>
                    <p>Si autem in baptismo infantis a laico baptizati et mortui antequam presbytero presentetur, inuentum fuerit formam debitam non fuisse seruatam uel infantem expositum et mortuum inuentum constiterit per scripturam uel per alia signa baptizatum non esse, non debet in cimiterio ecclesiastico sepeliri.</p>
                </div>
                <div>
                    <head>Capitulum 12</head>
                    <p>Ad hoc si sacerdos infantem inuenerit a laicis iuxta formam ecclesie baptizatum ita quod non sit de hoc [14] aliquatenus dubitandum, non rebaptizet eum nec faciat cathecismum sed inungat eum in pectore et inter scapulas oleo benedicto sine ilia interrogacione: [15] abrenuncias etc… dicendo: ego te lineo [16] etc.</p>
                    <p>[17] Tutius enim est, licet non necessarium, quod fiat predicta unccio in hoc casu; inungat eciam eum chrismate sacro in uertice dicendo oraciones que dicuntur post baptismum et faciendo alia que post baptismum consueuerunt fieri sicut in libris baptismalibus continetur.</p>
                    <p>Si uero infanti pro baptismo ad presbyterum apportato non potest propter mortis periculum secure fieri cathecismum, baptizet eum presbyter incontinenti, dimisso cathecismo et inungat eum oleo benedicto et chrismate sacro et alia faciat [18] que faciunt post baptismum sicut superius continetur.</p>
                </div>
                <div>
                    <head>Capitulum 13</head>
                    <p>De patrinis [19].</p>
                    <p>Prohibemus autem districte ne in patrinum admittatur aliquis regularis nec aliquis alius qui excommunicacionis uel interdicti est sentencia ligatus, uel qui non est confirmatus.</p>
                    <p>Tamen si aliquis de predictis patrinus fuerit non nocet aliquid baptizato, precipientes ut in cathecismo et baptismo et confirmacione unus tantummodo sit patrinus hoc est unus in quolibet sacramento.</p>
                </div>
                <div>
                    <head>Capitulum 14</head>
                    <p>De unccione olei loco christmatis [20].</p>
                    <p>Si uero per negligenciam sacerdotis uel per errorem infantem inungi contingerit oleo loco crismatis nichil propter hoc iteretur sed caute suppleatur quod incaute fuerat pretermissum, id est illa unccio fiat crismatis tantum que per negligenciam uel errorem fuerat pretermissa.</p>
                    <p>Si autem crismate loco olei inunctus fuerit baptizandus, nichil propter hoc iteretur nec fiat unccio olei pretermissa quia in crismate, quod ex oleo fit et balsamo, oleum continetur.</p>
                </div>
                <div>
                    <head>Capitulum 15</head>
                    <p>De fontibus [21].</p>
                    <p>Districte eciam precipimus ut fontes cooperti, mundi et nitidi teneantur, et quod crisma et oleum sacrum sub fideli custodia, clauibus adhibitis teneantur, precipientes ut singulis annis in ebdomada sancta, presbyteri parochialium ecclesiarum per se ipsos aut diacones aut subdiacones uel clericos adultos crisma nouum et oleum a nobis uel ab archipresbyteris nostris suscipiant sicut est consuetum.</p>
                    <p>Sed antequam nouum crisma et oleum suscipiant uetus crisma et oleum effundant infra fontes ecclesie baptismales et ampullas suas diligenter abluant in eisdem, et de nouo crismate et oleo per totum annum inungant pueros baptizandos.</p>
                    <p>Et si forte contigerit, oleum uel crisma deficere, incontinenti mittant pro crismate et oleo ad archipresbyteros, et si ab eis habere non possunt uel absque periculo expectare et si aliquid residui fuerit, admisceant presbyteri illi residuo crismatis uel olei aliud oleum non consecratum, et ex eis uncciones faciant supradictas.</p>
                </div>
                <div>
                    <head>Capitulum 16</head>
                    <p>Si sacerdos pro baptismo uel penitencia fuerit requisitus [22].</p>
                    <p>Districte autem precipimus, et sub pena excommunicacionis officii et beneficii, mandamus, ut quocumque tempore, et quacumque hora diei et noctis, sacerdos pro baptismo uel penitencia fuerit requisitus, omni occasione et mora postposita, ad conferendum ea exibeat liberaliter se paratum.</p>
                    <p>Si autem filium uxoris tue quem de alio uiro generauit aliqua mulier in confirmacione tenuerit seu baptismo, illa mulier est commater uxoris tue et non tua et ideo, mortua uxore tua talem commatrem eius habere poteris in uxorem.</p>
                    <p>Idem est si filius tuus ab aliquo suscipiatur quem genuisti de alia muliere et ita in hoc casu aliquis poterit duas commatres habere in uxores et aliqua duos compatres unum post alium in maritos.</p>
                </div>
                <div>
                    <head>Capitulum 17</head>
                    <p>De capullis [23].</p>
                    <p>Uerumptamen si propriam capullam propter paupertatem, uel aliam quamcumque causam, non habuerit, uel habere nequiuerit baptizandus, capulla, cum qua eciam alius fuerit baptizatus, quam sacerdos pauperibus precipue gratis exhibeat, baptizetur.</p>
                </div>
                <div>
                    <head>Capitulum 18</head>
                    <p>De muliere laborante in partu [24].</p>
                    <p>Si uero muliere in partu laborante infans extra uentrem matris caput tantum emiserit, et in tanto periculo infans positus nasci nequiuerit, infundat aliqua de obstetricibus aqua ter super caput infantis dicens Ego te baptizo in nomine Patris, et Filii et Spiritus sancti [25] et erit baptizatus.</p>
                </div>
                <div>
                    <head>Capitulum 19</head>
                    <p>De muliere in puerpuerio decedente.</p>
                    <p>[26] Postremo quia frequenter contingit mulierem in puerperio descedere [27], et partus in maternis uisceribus adhuc creditur esse vivus: ex quo pro certo mulierem mortuam esse constiterit si partum credant uiuere obstetrices, aperiatur mulier per aliquem uel aliquam, sine mora, ut partus, si vivus fuerit, baptizetur.</p>
                    <p>Et ut quilibet ad hec se exhibeat prompciorem, quicumque aperiendo taliter mulierem partum procurauerit baptizari, in remissionem sibi profficiat peccatorum; et hoc per ecclesias annis singulis publicetur.</p>
                    <p>Si autem partum cum matre simul mori contigerit, sine apercione mulier in cimiterio ecclesiastico tumuletur.</p>
                </div>
                <div>
                    <head>Capitulum 20</head>
                    <p>Penitencia est, ut ait Ambrosius, mala preterita plangere, et plangenda iterum non committere.</p>
                    <p>Omnis autem uere penitens debet dolorem habere de peccatis commissis, et uoluntatem et propositum iterum non peccandi.</p>
                    <p>Sunt enim in penitencia tria principaliter necessaria, uidelicet: cordis contricio, oris confessio, si confitens potest loqui, et operis satisfaccio iuxta posse alioquin non est uera penitencia sed simulata potius, atque ficta.</p>
                    <p>Confessio uero est, coram sacerdote, uera declaracio seu reuelacio peccatorum.</p>
                    <p>Et quia post lapsum peccati necessaria penitencia uera est ad salutem, statutum est quod omnis utriusque sexus fidelis, postquam ad annos discrecionis peruenerit, omnia sua peccata, solus confiteatur fideliter, saltem semel in anno, proprio sacerdoti, et iniunctam sibi penitenciam studeat pro uiribus adimplere.</p>
                    <p>Quod et de clericis, scilicet confiteantur proprio sacerdoti, in cuius parochia commorantur; districte precipimus obseruari alioquin, uiuens, siue clericus fuerit, siue laicus, ab ingressu ecclesie arceatur, et moriens, christiana careat sepultura.</p>
                    <p>Et hoc salutare statutum publice in ecclesiis annis singulis proponatur.</p>
                </div>
                <div>
                    <head>Capitulum 21</head>
                    <p>De licencia confessionis [28].</p>
                    <p>Si quis autem clericus uel laicus, alieno sacerdoti iusta de causa uoluerit sua confiteri peccata, licenciam postulet prius, et obtineat a proprio sacerdote; precipientes districte, ne aliquis presbyter super hoc requisitus, presumat alicui maliciose licenciam huiusmodi denegare.</p>
                    <p>Notandum est tamen, quod in quinque casibus, sine licencia proprii sacerdotis, potest aliquis alieno presbytero confiteri.</p>
                    <p>Primus est, cum episcopus hoc alicui specialiter delegauit.</p>
                    <p>Secundus cum quis peccat in aliena parrochia, et de illo peccato sacerdoti illius parochie confitetur.</p>
                    <p>Tertius si causa domicilii, se duxerit ad aliam parochiam transferendum.</p>
                    <p>Quartus cum est uagabundus.</p>
                    <p>Quintus cum imminet sibi periculum mortis, et non potest habere proprium sacerdotem, in quo casu possit eciam laico confiteri.</p>
                    <p>Uerum quia ualde periculosum est moram facere in peccato, precipimus quod parochiales presbyteri frequenter moneant plebes suas, ut ad confessionem ueniant quamcito poterunt post commissum peccatum, et hoc propter incertitudinem hore mortis; item quia in extrema egritudine vix potest aliquis de peccatis nedum penitere , sed eciam cogitare, quia, ut ait Ieronimus, cum egritudine opprimeris, vix aliud potes cogitare quam sentis, et illuc rapitur intencio mentis ubi est uis doloris.</p>
                </div>
                <div>
                    <head>Capitulum 22</head>
                    <p>De accusacione [29].</p>
                    <p>Debet autem confitens se ipsum accusare, non alium, nec personam nominatim exprimere cum qua peccauit, nec sacerdos querere nisi peccati circumstancia talis esset, quod aliter non posset confiteri peccatum: ut si cognouit matrem, filiam, sororem uel huiusmodi, quia non posset se ipsum aliter liberare.</p>
                    <p>Item non debet confiteri per nuncium, nec per scripturam, sed viva uoce, ore proprio, et presencialiter, ut qui per se peccauit, per se ipsum confiteatur et erubescat.</p>
                    <p>Item non debet confiteri uerbis, uel nominibus peccatorum seu criminum palliatis, sed quodlibet peccatum suo proprio nomine quantumcumque turpi, exprimat, et eciam circumstancias quantumcumque turpes, ut sic tota peccati sanies expellatur.</p>
                    <p>Debet eciam confiteri singula peccata que commisit, distincte et separatim, non confuse nec eciam in transcursu.</p>
                </div>
                <div>
                    <head>Capitulum 23</head>
                    <p>De surdis, cecis et mutis [30].</p>
                    <p>Si qui uero confitentium surdi fuerint, ceci, uel muti: inducat eos presbyter, prout melius poterit, ad contricionem et penitenciam, uerbis, nutibus, atque signis.</p>
                </div>
                <div>
                    <head>Capitulum 24</head>
                    <p>Nullus presbyter recipiat parochianum alterius ad confessionem [31].</p>
                    <p>Nullus autem presbyter, uel sacerdos secularis, uel regularis, cui a nobis animarum cura commissa non fuerit, parochianum alterius ad confessionem recipiat, eciam de licencia proprii sacerdotis, absque nostra licencia, et assensu, nisi necessitatis articulo imminente, aut parochiali sacerdote in egritudine constituto, uel nisi tanta esset, parochianorum multitudo, quod ad confessiones audiendas parochialis sacerdos sufficere non ualeret; quia concedimus quod tunc possit de licencia proprii sacerdotis.</p>
                </div>
                <div>
                    <head>Capitulum 25</head>
                    <p>Ubi debet confessiones audire [32].</p>
                    <p>Districte uero precipimus quod illi qui confessiones audierint in loco patenti audiant confitentes, non in occulto, et precipue si fuerint mulieres.</p>
                </div>
                <div>
                    <head>Capitulum 26</head>
                    <p>Nullus in faciem respiciat confitentes [33].</p>
                    <p>Habeat autem sacerdos sollicitudinem diligentem, ne, dum audit confessionem, in facie respiciat confitentem, precipue mulierem: sed si capam inductam habeat, capucium, in capite uestitum teneat, et eciam inclinatum.</p>
                    <p>Et si peccatum orribile intellexerit, non spuat, non faciem nec caput auertat, seu retorqueat [34] huc et illuc, aut signum aliquod, aut nutum faciat, nec aliquod uerbum proferat, propter quod abhominari peccatorem, uel peccatum uideatur, ne peccator rubore confusus seu uerecundia, peccata reliqua, uel similia sibi timeat reuelare.</p>
                </div>
                <div>
                    <head>Capitulum 27</head>
                    <p>Cum uero peccator primo ad sacerdotem uenerit, querat ab eo, si non sit sibi notus, utrum sit parochianus eius, et si dixerit quod non, querat ab eo utrum uenerit de licencia proprii sacerdotis; et si responderit, quod non, dicat ei: frater non debeo te audire, uade ad tuum sacerdotem [35].</p>
                    <p>Et si sit parochianus eius, uel uenerit de licencia proprii sacerdotis uel episcopi: querat primo ab ipso utrum aliqua excommunicacionis uel interdicti sentencia sit ligatus.</p>
                    <p>Et si dixerit quo sic, dicat ei: frater non audiam te, nisi prius fueris absolutus [36] et si occulte fuerit excommunicatus, occulte dicat ei; si autem publicum fuerit eum excommunicatum esse publice sibi penitenciam denegabit, quia nullus excommunicatus, uel interdictus debet recipi ad penitenciam, nisi prius faciat se absolui.</p>
                </div>
                <div>
                    <head>Capitulum 28</head>
                    <p>Si uero dixerit se non esse excommunicatum, uel interdictum, debet eum primo interrogare presbyter, utrum sciat Pater noster [37], Credo in Deum [38], Aue Maria [39], et si nesciat, moneat eum ut addiscat.</p>
                    <p>Deinde moneat eum familiariter ac benigne, ut omnia peccata sua confiteatur humiliter, nec ob uerecundiam celet aliquid uel timore, quia non est homini locuturus sed Deo, cuius personam ipse presbyter representat, qui non uult mortem peccatoris, sed ut magis conuertatur, et uiuat, dicendo sibi quod et ipse sacerdos peccator est, et quod ipse confitens non potest tot, et tanta commisisse peccata, quin alii maiora et plura commiserint, et quod illi, qui bene penitent, magis postea diliguntur a Deo, sicut patet in Beato Petro, Paulo et Latrone, et Maria Magdalena, et multis aliis: et quod tota celestis curia gaudet de penitencia peccatoris, quia gaudium est angelis Dei super uno peccatore penitenciam agente.</p>
                    <p>Dicat eciam frater confitere, quia homines sumus, et sine peccato in hoc mundo esse non possumus.</p>
                    <p>Nam si uere confessus fueris, et contritus, et proponis amplius non peccare, Deus sine dubio remittet tibi culpam, et ego te auctoritate Dei absoluam a pena.</p>
                    <p>Si autem nolueris confiteri in hac uita, confitebis in alia, inuitus, in conspectu omnium (angelorum et amicorum et inimicorum, et damnaber [40] is in perpetuum. [41]</p>
                </div>
                <div>
                    <head>Capitulum 29</head>
                    <p>Deinde confessionem eius audiat diligenter, qua audita, incipiat interrogare si uult alia peccata dicere, sollicitando eum, ut cogitet studiose ne peccatum aliquod pretermittat, quia si dimidiaret diuidendo peccata inter diuersos sacerdotes, uel celando, aut obmittendo scienter aliquod peccatum mortale, sibi talis penitencia uel confessio non prodesset.</p>
                    <p>Et si peccator dixerit se alia non habere confiteri incipiet interrogare ordinate et discrete confitentem, ita quod interrogacionibus faciendis, ad peccata specialia, uel speciales circumstancias, non descendat: quia multi forte post multas interrogaciones peccarent in hiis, que nescirent alias cogitare.</p>
                </div>
                <div>
                    <head>Capitulum 30</head>
                    <p>De temptacione [42].</p>
                    <p>Interroget igitur sacerdos confitentem, si aliquando temptetur ad peccatum aliquod faciendum, et qua temptacione, et qualiter temptacioni resistat, et sic indirecte forte aperiet peccatum suum, quod celabat confitens.</p>
                    <p>Item interroget si exerceat officium aliquod, et si dixerit quod sic, interroget de circumstantiis pertinentibus ad officium quod dixerit se habere.</p>
                </div>
                <div>
                    <head>Capitulum 31</head>
                    <p>De regularibus [43].</p>
                    <p>Si regularis fuerit, interroget eum specialiter de tribus substancialibus regule, uidelicet an obediat in omnibus licitis et honestis suo superiori, et an sit proprietarius, et an custodiat castitatem.</p>
                    <p>Item de simonis, utrum receptus fuerit pecunia mediante, uel consenserit quod aliquis alius reciperetur per simoniam.</p>
                    <p>Item an loquatur in locis prohibitis, et horis indebitis, et utrum in capitulo resistat, uel contradicat maliciose, cum est aliquid ordinandum, uel aliquid faciendum.</p>
                </div>
                <div>
                    <head>Capitulum 32</head>
                    <p>De clericis [44].</p>
                    <p>Circa clericos seculares, interroget utrum commiserint simoniam pro se ipsis, uel pro aliis, seu alii pro ipsis.</p>
                    <p>Item de mercatura, et aliis que pertinent ad auariciam uel cupiditatem.</p>
                    <p>Item de dilapidacione, si habeat beneficium ecclesiasticum, et utrum de pecunia de rebus ecclesie adquisita emerit aliquas possessiones nomine proprio, uel nomine consanguineorum suorum, et utrum bona ecclesiastica expenderit in usus licitos et honestos.</p>
                    <p>Item utrum intersit diuinis officiis, nocturnis pariter et diurnis, precipue in ecclesia in qua est prelatus.</p>
                    <p>Item de irregularitate.</p>
                    <p>Item de ludo alearum, et taxillorum.</p>
                </div>
                <div>
                    <head>Capitulum 33</head>
                    <p>De principibus et militibus [45].</p>
                    <p>Circa principes, castellanos, et milites, et eorum baiulos interroget, an fecerint uel fieri fecerint constituciones seu precepta contra ecclesiasticam libertatem, et an bene reddiderint iusticiam cuilibet conquerenti, et an homines sibi subditos grauauerint indebitis talliis, collectis, toutis uel questis.</p>
                    <p>Item de rapinis.</p>
                </div>
                <div>
                    <head>Capitulum 34</head>
                    <p>De mercatoribus [46] Circa mercatores scilicet burgenses et alios ministrales querat sacerdos de mendacio dolo et usura, pignoribus et baratis, et de iniustis ponderibus, et mensuris.</p>
                </div>
                <div>
                    <head>Capitulum 35</head>
                    <p>De agricultoribus [47].</p>
                    <p>Circa agricolas, interroget de furto, maxime circa decimas, et primicias, tributa, census, quartos et tascas, et de erradicacione terminorum, et de occupacione aliarum terrarum.</p>
                    <p>Item de talis, et incendiis.</p>
                </div>
                <div>
                    <head>Capitulum 36</head>
                    <p>De mercenariis [48].</p>
                    <p>Circa mercenarios, bubulcos, seruientes, pastores, et similes personas, querat sacerdos, an fideliter custodiant res dominorum suorum, et utrum fideliter se habeant in operibus, et seruiciis sibi impositis.</p>
                </div>
                <div>
                    <head>Capitulum 37</head>
                    <p>Item interroget quemlibet confitentem prout secundum condicionem persone uiderit faciendum, scilicet de periurio, inuidia, odio, detraccione, superbia, et utrum iniuste habeat rem, seu detineat alienam.</p>
                </div>
                <div>
                    <head>Capitulum 38</head>
                    <p>De adulteris et incestu [49].</p>
                    <p>Item de fornicacione, adulterio et incestu.</p>
                    <p>Et si dixerit, se peccatum incontinentie commisisse, querat utrum peccauerit cum monacha consecrata uel non consecrata, uidua, uirgine, seu corrupta, Christiana, Iudea uel Saracena, et utrum in loco sacro, uel non sacro, et an diebus Dominicis uel festiuis, et temporibus ieiuniorum, et utrum unam cognouerit, uel plures, et quotiens; et an in hiis peccatis uel aliis alios iuuerit, uel induxerit ad peccandum, ut sic omnibus, cum diligencia, inquisitis et consideratis peccatoris circumstantiis et peccati, intelligat sacerdos quale debeat peccatori prebere consilium, et cuiusmodi remedium adhibere, querendo ab ipso an proponat amplius non peccare, et agere condignam penitenciam de commissis; et si respondeat se a peccatis abstinere non posse, uel nolle, uel quod [50] a quibusdam abstinere uult, et [51] in aliquibus remanere, eius confessionem debet sacerdos nichilominus audire, et ei de peccatis confessis consilium exibere: sed antequam ei det consilium, sibi exprimat diligenter quod, si totum mundum suus esset, et [52] pauperibus erogaret, et in pane, et aqua ieiunaret toto tempore uite sue, nichil sibi proficeret ad uitam eternam habendam, quamdiu in peccato commisso remanebit, uel uoluntate et proposito peccatum iterum committendi: nec ipse sacerdos eum absoluere potest ab aliquo peccato, nisi de omnibus peniteret et haberet propositum iterum non peccandi et hoc sepius dicat ei, monendo ipsum dulci, pio, ac suaui eloquio, ut de omnibus peniteat, et abstineat in futurum, et exprimendo ipsi timorem de die iudicii, et penas perpetuas quas in inferno, nisi ueram egerit penitenciam, perpetuo sustinebit.</p>
                </div>
                <div>
                    <head>Capitulum 39</head>
                    <p>Si autem ad ueram confessionem, et penitenciam ipsum inducere nequiuerit, debet ei de peccatis confessis in hunc modum consilium exhibere: [53] Frater, dico tibi et consulo, quod ieiunes, ores et helemosinas facias et alia bona et dicat eciam ei, quod licet predicta bona que ipse sibi pro peccatis confessis consulit facienda, non sunt ei fructuosa ad uitam eternam habendam, cum in peccato commisso remaneat uel uoluntate peccandi; ea tamen sibi consulit facienda, ut per ipsa bona que faciet, dignetur Dominus cor eius ad ueram penitenciam illustrare, et ne diabolus in eo tantam habeat potestatem, quantam haberet, si mala continue exerceret.</p>
                    <p>Et facta generali confessione, scilicet Confiteor Deo etc.</p>
                    <p>[54] non absoluat eum a peccatis, sed dicat ei quod recedat et faciat iuxta consilium sibi datum.</p>
                    <p>Dicat eciam ei quod non recipiat corpus Christi quamdiu in peccato remanebit commisso, uel uoluntate, et proposito peccatum iterum faciendi.</p>
                    <p>Caueat tamen sacerdos quantum poterit, ne inducat in desesperacionis periculum confitentem.</p>
                </div>
                <div>
                    <head>Capitulum 40</head>
                    <p>Si autem de omnibus confitetur, et penitet et proponit in posterum abstinere, consideret sacerdos [55], an tale peccatum inter alia confessus fuerit, propter quod ad episcopum mittendus sit.</p>
                    <p>In quo casu ad episcopum ipsum mittat, si potest: sin autem, imponat sibi penitenciam de illo peccato et de aliis peccatis confessis, consideratis eciam peccatoris circumstantiis, et peccati et licet secundum canones pro quolibet mortali peccato septennis esset regulariter penitencia iniungenda, sacerdos tamen imponat maiorem uel minorem, prout secundum quantitatem peccati, et contricionem et qualitatem peccatoris, saluti eius uiderit expedire.</p>
                </div>
                <div>
                    <head>Capitulum 41</head>
                    <p>Qualiter penitencia est iniungenda [56].</p>
                    <p>Ut autem possit sacerdos contraria contrariis curare, imponat penitenciam ipsi peccatori per contrarium respondentem; ut si peccauit per superbiam, iniungat ei oracionem et suadeat humilitatem.</p>
                    <p>Si autem per auariciam, iniungat elemosinarum largitatem.</p>
                    <p>Si per gulositatem uel nimiam comestionem, abstinenciam ciborum.</p>
                    <p>Si peccauit per luxuriam, iniungat ei ieiunium et oracionem, peregrinacionem, disciplinas et alias carnis maceraciones.</p>
                </div>
                <div>
                    <head>Capitulum 42</head>
                    <p>Si tamen talis luxuriosus, senex, et diues fuerit, et dixerit se ieiunare non posse, aggrauabit eum sacerdos oracionibus et elemosinis, et releuabit ieiuniis.</p>
                    <p>Si autem peccator fragilitatem corporis alleget, et recuset recipere asperitatem penitentie quam sacerdos uult sibi imponere, debet sacerdos primo inducere ipsum ut animum habeat paratum ad omnem satisfaccionem, ostendendo sibi magnitudinem peccatorum, que sibi confessus est, et quot et quanta bona perdiderit, propter illa peccata que commisit, que omnia recuperabit per penitenciam.</p>
                </div>
                <div>
                    <head>Capitulum 43</head>
                    <p>Si uero non potest eum inducere ad penitenciam pro suo arbitrio sibi imponendam, imponat ei talem satisfacionem, seu penitenciam cum uoluntate ipsius peccatoris, quam inde similiter possit et uellit portare, ne forte postea peccet deterius, ipsam penitenciam infringendo et imposita penitencia, et facta generali confessione, scilicet Confiteor Deo etc.</p>
                    <p>[57] dicat presbyter sic: Ego iniungo tibi talem penitenciam pro peccatis que confessus es [58], et ponens manus super caput ipsius, dicat: Indulgenciam, absolucionem et remissionem omnium peccatorum tuorum tribuat tibi omnipotens et misericors Deus: et ego te absoluo auctoritate Domini nostri Iesu Christi, et beatorum apostolorum Petri et Pauli, et officii mihi commissi, ab hiis peccatis que confessus es, et aliis oblitis [59].</p>
                    <p>Item dicat ei quod si reduceret aliqua alia peccata postea ad memoriam, que non fuerit confessus, rediret ad eum, et confiteatur.</p>
                </div>
                <div>
                    <head>Capitulum 44</head>
                    <p>Sacerdos non debet infirmis iniungere penitenciam [60].</p>
                    <p>Circa infirmos non est taliter procedendum, quia eis non debet sacerdos penitenciam iniungere, sed tantum innotescere, siue declarare dicendo sic, cum eius peccata audiuerit: [61] Si tu esses sanus, pro tot peccatis que commisisti, et confessus es, deberes tot annis penitere, sed quia tu es infirmus, non impono tibi penitenciam, sed iniungo tibi quod si de hac infirmitate mori contigerit, facias dari tantum pauperibus uel piis locis, loco predicte penitentie, uel facias missas celebrari, uel hoc uel illud fieri.</p>
                    <p>Si tamen conualueris, iniungo tibi penitenciam talem.</p>
                    <p>Et hiis dictis, imponat manum super caput eius, et eum absoluat a peccatis sicut supra dictum est de sano.</p>
                </div>
                <div>
                    <head>Capitulum 45</head>
                    <p>Quomodo debet facere sacerdos si petit sacerdotem infirmus [62].</p>
                    <p>Si uero infirmus petiit sacerdotem pro penitencia recipienda, uel aliqua alia signa penitentie fecerit, et interim dum sacerdos ueniret, obmutuit infirmus, uel factus est amens, uel freneticus, sacerdos ueniens, siue ad nutum infirmi, siue ad testimonium eorum qui audierunt ipsum petentem penitenciam uel presbyterum, uel alia signa penitentie facientem, debet ei quidquid humanitatis et consolacionis poterit impendere, absoluendo ipsum et reconciliando, oraciones dicendo, et crucis obsculum [63] crux [64] si presens ibi fuerit, sibi dando.</p>
                </div>
                <div>
                    <head>Capitulum 46</head>
                    <p>Qualiter debet absolui infirmus [65].</p>
                    <p>Qualiter autem absolui debeat infirmus uel in mortis articulo constitutus per proprium sacerdotem, uel per alium, si proprius sacerdos haberi non possit, infra in tractatu de sentencia excommunicacionis continetur.</p>
                </div>
                <div>
                    <head>Capitulum 47</head>
                    <p>De peccatis quibus nullus potest uere penitere [66].</p>
                    <p>Sane considerandum est diligenter, quod quedam sunt peccata de quibus nullus potest uere penitere, nisi restituat, uel emendet, si potestatem habeat emendandi, uidelicet rapina, furtum, sacrilegium, incendium, usura, et indebita extorsio tallie, queste,uel toute.</p>
                    <p>Item retencio census quarti et quinti, contra uoluntatem dominorum quibus debentur.</p>
                </div>
                <div>
                    <head>Capitulum 48</head>
                    <p>De dampnis datis [67].</p>
                    <p>Item dampna data contraiusticiam, et generaliter cuiuslibet aliene rei scienter indebita detencio.</p>
                    <p>Et hiis omnibus precipiendum est penitenti quod incontinenti satisfaciat iuxta posse.</p>
                    <p>Et si peccata occulta fuerint, occulte precipiendum est confitenti; et talis occulta restitucio fieri debet per ipsum [68] sacerdote uel per aliquam personam religiosam, suppresso nomine penitentis.</p>
                    <p>Si autem penitens non habet rem quam debet restituere, neque mobilia uel eciam immobilia, unde commode incontinenti satisfacere possit, uellicet habeat, non est tamen presens nec esse potest ille cui est restitucio facienda, et appareat uere penitens et contritus, et proponat satisfacere cum poterit, ei penitencia iniungatur.</p>
                    <p>Et si talis fuerit infirmus, precipiat suis heredibus, quod de illis satisfaciant pro eodem, si de illa infirmitate contigerit ipsum mori.</p>
                </div>
                <div>
                    <head>Capitulum 49</head>
                    <p>De restitucione [69].</p>
                    <p>Omnibus autem penitentibus sanis, uel infirmis, qui tenentur aliis restitucionem facere, seu emendam, est sollicite intimandum, quod non excusantur, nee liberantur ab illo peccato, precipiendo suis heredibus quod restitucionem pro ipsis faciant, uel emendam, nisi ipsi principales raptores, usurarii, fures, seu alienarum rerum illiciti detentores, in toto uel in parte restitucionem incontinenti faciant uel emendam, si eam facere possunt commode, sicut superius continetur.</p>
                </div>
                <div>
                    <head>Capitulum 50</head>
                    <p>Tenetur enim raptor seu aliene rei detentor ad restitucionem; tenentur eciam heredes eius quantum hereditas ipsius sufficere potest, si ad restituendum necessaria fuerit hereditas tota.</p>
                </div>
                <div>
                    <head>Capitulum 51</head>
                    <p>Tenentur eciam ad restitucionem omnes illi qui scienter rem raptam uel alienam emerint cum mala fide, scilicet animo sibi retinendi et non uoluntate nec proposito restituendi eam domino suo, nec taliter ementes possunt recuperare seu petere pretium quod dederunt pro ipsa, nec possunt recuperare seu retinere expensas, si quas fecerunt, ipsam rem custodiendo uel meliorando, et hoc propter malam fidem, quam habuerunt emendo.</p>
                </div>
                <div>
                    <head>Capitulum 52</head>
                    <p>Debet eciam restitui res aliena seu rapta, non deteriorata: sed si deteriorata fuerit, uel casu fortuito perierit, uel restitui non potest, restituatur integre tantum quantum ualebat cum omni utilitate quam consecuti sunt ex re ipsa, si cum mala fide, ut dictum est, peruenerit ad eosdem.</p>
                </div>
                <div>
                    <head>Capitulum 53</head>
                    <p>Sed facta restitucione integraliter ab uno, ceteri liberantur quantum ad restitucionem domino faciendam, sed nichilominus debent agere penitenciam iuxta arbitrium sacerdotis, quia rem alienam fraudulenter et inuito domino tenuerunt.</p>
                    <p>Facienda est restitucio domino rei, uel eius heredibus, si poterunt inueniri; sed si diligenter inquisiti et expectati, non inueniuntur uel ignorantur, tunc, cum consilio sacerdotis penitencialis, res illa distribuatur in pias causas, et maxime in pauperum substentacionem, pro anima illius cuius fuerit res illa.</p>
                </div>
                <div>
                    <head>Capitulum 54</head>
                    <p>Uerum si persona scitur cui est solucio, uel restitucio facienda, sed tamen est in remotis partibus nec speratur quod debeat redire, mittatur ei si commode potest fieri, et secure; alioquin, pro anima eius, cum consilio ecclesie pauperibus errogetur et hoc fiat [70] si res sit modica que restitui debet sed si res magni ualoris fuerit debet mitti in expensis detentoris ad illum absentem cui est restitucio facienda.</p>
                </div>
                <div>
                    <head>Capitulum 55</head>
                    <p>De rebus inuentis [71].</p>
                    <p>Qui uero [72] inuenit pecuniam uel aliam rem in via uel alibi, debet eam reddere illi qui eam perdidit, si eum poterit inuenire; et si nescitur cuius fuerit, publicetur per sacerdotes in ecclesiis et in locis in quibus est inuenta; et si [73] diu expectatus, non inuenitur cuius fuerit, cum consilio ecclesie, pauperibus, pro anima illius cuius fuerit, erogetur.</p>
                </div>
                <div>
                    <head>Capitulum 56</head>
                    <p>Si autem aliquis uoluntarius, et causa cupiditatis, aliqua in ludo lucratus fuerit, quod restituat, sibi est in penitenciali iudicio iniungendum.</p>
                </div>
                <div>
                    <head>Capitulum 57</head>
                    <p>Caueat autem omnino sacerdos, ne uerbo, aut signo, aut alio quolibet modo prodat seu reuelet aliquatenus peccatorem; sed si prudenciori consilio indigent, illud absque expressione ulla persone caute requirat, quoniam, qui peccatum in penitenciali iudicio detectum sibi uel dictum presumpserit reuelare, non solum modo deponetur, uerum eciam in artum monasterium detrudetur ad perpetuam penitenciam peragendam.</p>
                </div>
                <div>
                    <head>Capitulum 58</head>
                    <p>Quod nomina illorum qui confitentur scribantur [74].</p>
                    <p>Precipimus autem quod nomina illorum omnium qui peccata sua confessi fuerint, scribantur singulis annis a propriis cappellanis qui confessiones audierunt eorumdem, ut de ipsis possint laudabile testimonium perhibere.</p>
                </div>
                <div>
                    <head>Capitulum 59</head>
                    <p>De medicis [75].</p>
                    <p>Item precipimus medicis corporum, ut infirmos ante omnia moneant et inducant, quod medicos aduocent animarum ut, postquam fuerit infirmo de spirituali salute prouisum, ad corporalis medicine remedium salubrius procedatur.</p>
                    <p>Et si quis medicorum hoc non seruauerit, supponatur ecclesiastico interdicto, quousque super [76] hoc satisfacerit competenter; sub intimacione anathematis eisdem medicis prohibentes ne quis eorum aliquid pro corporali salute infirmo suadeat, quod in periculum anime conuertatur.</p>
                </div>
                <div>
                    <head>Capitulum 60</head>
                    <p>De confessoribus eligendis [77].</p>
                    <p>Concedimus autem ex gracia, ut sacerdotes et rectores parochialium ecclesiarum nostre diocesis alios sacerdotes eiusdem diocesis uel alterius diocesis, si uiciniores fuerint suis ecclesiis sibi possint eligere confessores, prout saluti animarum suarum uiderint expedire, et precipue archidiacones, archipresbyteros, fratres minores et predicatores, quibus scilicet fratribus, licenciam concedimus ut confessiones clericorum et laicorum nostre diocesis, possint audire, et eis iniungere penitencias salutares; precipientes quod nomina ipsorum, quorum confessiones in Quadragesima et in Aduentu Domini audierint, dicant uel in scriptis reddant parochialibus sacerdotibus, ut de parochianorum suorum penitentiis ualeant esse certi.</p>
                    <p>Uolumus autem et precipimus quod quando dicti fratres, causa confessionis audiende accesserint ad infirmos, de salute animarum ipsorum tractent cum parochialibus sacerdotibus, prout uiderit expedire.</p>
                </div>
                <div>
                    <head>Capitulum 61</head>
                    <p>De commutacionibus ieiuniorum [78].</p>
                    <p>Ceterum licet sacerdotes possint facere commutaciones ieiuniorum uel alterius penitentie ab ipsis imposite circa parochianos suos, discrete tamen, et propter iustam causam, uotorum tamen commutaciones per eos fieri prohibemus sine nostra licencia speciali, quia in eis est cum maiori prouidencia procedendum.</p>
                </div>
                <div>
                    <head>Capitulum 62</head>
                    <p>De uotis emitendis [79].</p>
                    <p>Districte eciam prohibemus ne aliquis sacerdos penitencialis inducat aliquem confitentem ad uotum emittendum seu promissionem faciendam de non committendis peccatis, et maxime de illis que non possunt de facili euitari, sicut quidam presbyteri faciunt aliquando hec fieri indiscrete.</p>
                    <p>Nam contra uotum, seu promissionem peccando dupliciter fiunt rei et culpabiles apud Deum, et ideo sunt grauius puniendi.</p>
                </div>
                <div>
                    <head>Capitulum 63</head>
                    <p>Isti sunt casus ad episcopum pertinentes.</p>
                    <p>Si quis confitebitur se credere hereticam prauitatem.</p>
                    <p>Item simoniacus quocumque modo commiserit simoniam.</p>
                    <p>Item clerici qui excommunicati maiori excommunicacione uel interdicti aut suspensi, ante absolucionem diuina officia principaliter celebrarunt, scilicet missam cantando, euangelium, epistolam, uel alias horas canonicas dicendo et faciendo principaliter officium suum in ecclesia.</p>
                    <p>Item clerici per saltum promoti aliquo ordine pretermisso.</p>
                    <p>Item clerici, qui ab alieno episcopo se fecerint ordinari, nostra licencia non obtenta.</p>
                    <p>Item incendiarii.</p>
                    <p>Item illi qui suos filios occiderunt studiose, uel eciam negligenter.</p>
                    <p>Item illi qui tractauerunt in malos usus eukaristiam siue crisma.</p>
                    <p>Item illi qui, facto, uerbo, consensu uel alio modo, homicidium perpetrarunt.</p>
                    <p>Item sacrilegi, et uiolatores ecclesiarum.</p>
                    <p>Item illi qui luxuriam expleuerunt cum matre, sorore, uel aliqua consanguinea sua, uel uxore fratris, uel cum sanctimoniali consecrata uel non consecrata.</p>
                    <p>Item illi qui in ecclesiis luxuriam commiserunt.</p>
                    <p>Item illi qui cum Iudea, Saracena, uel bruto animali coire ausu nefario presumpserunt.</p>
                    <p>Item mulier que de adulterio concepit infantem quem maritus eius credit esse suum, propter quem legitimi liberi fraudentur hereditate paterna.</p>
                    <p>Item illi qui mulieribus aliquid faciunt, propter quod fecerunt abortiuum et mulier eciam si hoc fecerit uel sibi procurauerit fieri, transmittatur.</p>
                    <p>Item illi qui contra aliquos tulerunt falsum testimonium in aliquibus causis.</p>
                    <p>Item illi qui, contractis sponsalibus cum aliquibus prestito iuramento et non dissolutis postmodum, contrahunt cum aliis sponsalia uel matrimonium, contra iuramentum prius prestitum temere ueniendo.</p>
                    <p>Item illi qui excommunicati uel nominatim interdicti a quocumque iudice, ingerunt se diuinis in ecclesia ante absolucionem inuito proprio sacerdote, nec ad monicionem sacerdotis uolunt exire de ecclesia, diuinum officium perturbantes.</p>
                    <p>Item clerici qui scienter celebrant in ecclesia interdicta.</p>
                    <p>Item illi qui in cimiterio ecclesiastico scienter presumunt excommunicatorum corpora sepelire.</p>
                </div>
                <div>
                    <head>Capitulum 64</head>
                    <p>Si uero predicti confitentes, ad mandatum et monicionem sacerdotis ad nos uenire noluerint, in suis peccatis et duricia remanentes, et peccata occulta fuerint, eis [80] a sacerdotibus penitencia iniungatur; et nichilominus ipsi sacerdotes postmodum, cum poterunt a nobis commode, uel a fratribus minoribus uel predicatoribus, super hoc habeant consilium, et requirant.</p>
                </div>
                <div>
                    <head>Capitulum 65</head>
                    <p>Si autem manifestum fuerit aliquem commisisse peccatum aliquod de predictis, ad nos mittatur, nec ei ab aliquo presbytero de illo peccato manifesto penitencia iniungatur sine nostra licencia speciali, nisi senex fuerit, uel corporali impedimento detentus seu in mortis articulo constitutus.</p>
                    <p>De Eukaristia Et Extrema Unccione.</p>
                </div>
                <div>
                    <head>Capitulum 66</head>
                    <p>Quia post receptam penitenciam, infirmis atque sanis, et precipue Paschali tempore, exhiberi consueuit eukaristie sacramentum, ideo de sacramento eukaristie subicitur hic tractatus.</p>
                </div>
                <div>
                    <head>Capitulum 67</head>
                    <p>De custodia Eucharistie [81].</p>
                    <p>Ne propter incuriam seu negligenciam sacerdotum, diuina indignacio grauius exardescat, districte precipimus quatinus a sacerdotibus eukaristia in loco singulari, mundo, et claui firmato, semper honorifice collocata, deuote ac fideliter conseruetur.</p>
                </div>
                <div>
                    <head>Capitulum 68</head>
                    <p>Quomodo eucharistia debeat ferri ad infirmos [82].</p>
                    <p>Sacerdos uero quilibet eukaristiam in ecclesia semper habeat paratam, quam in qualibet septimana precipimus renouari in hunc modum, uidelicet: quod sacerdos duas uel plures, si opus fuerit, consecret hostias, quarum unam recipiat, et ea recepta incontinenti ante recepcionem sanguinis recipiat reseruatam, et in loco illius quam reseruauerat, ponat nouiter consecratam; et postea recipiat sanguinem, et alias recepciones sicut moris est in ecclesia Nemausensis.</p>
                    <p>Et quando ab infirmo, uere confesso fuerit requisitus, statim eum communicet, ne sine communione moriatur, quam [83] eciam sub honesto habitu, cruce, lumine, et squilla precedentibus, et supposito mundo uelamine, ipse sacerdos per se, et nunquam per alium, ferat et referat caute et manifeste, ante pectus, cum omni reuerencia et honore, ut ex hoc, apud omnes, fides et deuocio augeatur: prohibentes districte ne aliquis qui non sit in presbyterum ordinatus, eukaristiam communicantibus prebeat.</p>
                </div>
                <div>
                    <head>Capitulum 69</head>
                    <p>Diaconus tamen hoc potest facere de licencia sacerdotis, ubi idem sacerdos hoc per se non potest facere, uel quando est absens presbyter, et necessitatis articulus noscitur imminere et, in hoc ultimo casu, non est necessaria licencia sacerdotis.</p>
                </div>
                <div>
                    <head>Capitulum 70</head>
                    <p>Uolumus eciam et mandamus ut quilibet fidelis, postquam confessus fuerit, ad minus in Pasca reuerenter suscipiat singulis annis Eukaristie sacramentum, nisi forte de proprii sacerdotis consilio, ob aliquam racionabilem causam ad tempus eius percepcione duxerit abstinendum, ahoquin uiuens ab ingressu ecclesie arceatur, et moriens ecclesiastica careat sepultura; precipientes ut sacerdotes [84] uinum purum habeant paratum in ecclesia, quod statim tribuant populo postquam receperint corpus Christi, prohibendo communicantibus ne a presencia ipsorum sacerdotum recedant, donec de uino aliquantulum biberint, et diligenter abluerint ora sua.</p>
                </div>
                <div>
                    <head>Capitulum 71</head>
                    <p>Sacerdotes autem curam animarum habentes, ante communionem parochianos suos moneant publice in ecclesia, diebus illis in quibus est generalis communio facienda, ne aliquis in mortali peccato constitutus, occulto seu manifesto, presumat accipere corpus Christi.</p>
                    <p>Et si uideant uel sciant aliquem, in peccato mortali occulto constitutum, paratum communicare, trahant ipsum ad partem et eum secrete moneant ne communicet ullo modo, nisi prius de illo peccato uere contritus fuerit [85], et confessus, dicentes sibi, quod si taliter communicaret, in dampnacionem sue anime redundaret et, si ammonitus noluerit abstinere non debet ei communio publice denegari.</p>
                    <p>Si autem a solo sacerdote, nemine alio presente, communionem peteret non est audiendus, sed potius repellendus.</p>
                </div>
                <div>
                    <head>Capitulum 72</head>
                    <p>De peccato manifesto [86].</p>
                    <p>Uerumtamen si peccatum fuerit manifestum, et non est de ipso uere confessus, ante satisfaccionem condignam debet sibi manifeste et publice communio denegari.</p>
                    <p>Manifestum autem intelligimus in hoc casu, quod potest sufficienter et legitime probari per testes idoneos contra ipsum, precipue si deillo peccato fuerit per sentenciam condempnatus uel sponte confessus in iudicio, uel fuerit adeo manifestum seu notorium per facti euidenciam, quod nulla possit tergiuersacione seu [87] excusacione celari.</p>
                    <p>Et hoc eadem in osculo crucis dicimus et uolumus obseruari, cum in die Ueneris sancti ab omnibus generaliter adoratur.</p>
                </div>
                <div>
                    <head>Capitulum 73</head>
                    <p>De quibus debet fieri hostia [88].</p>
                    <p>Hostias autem de alio quam de puro et mundo et electo grano frumenti fieri prohibemus.</p>
                </div>
                <div>
                    <head>Capitulum 74</head>
                    <p>De sanguine Christi [89].</p>
                    <p>Caueat autem sacerdos, ne aliquid de sanguine Christi extra calicem cadat.</p>
                    <p>Quod si per negligenciam eius acciderit, et in tabula stillauerit, lingua lambatur, et tabula radatur.</p>
                    <p>Si non fuerit tabula et in alio loco stillauerit ut non conculcetur, locus radatur et quod rasum fuerit comburatur et cinis intra altare, si fieri potest, uel iuxta altare abscondatur; et XL diebus ille cui acciderit peniteat.</p>
                    <p>Si uero super altare stillauerit sanguis, et tangat tantummodo pannum primum, ita quod non transeat ad secundum, sorbeat minister stillam incontinenti, si fieri potest, et tribus diebus peniteat, et si stilla usque ad secundum pannum tantum peruenerit, quatuor diebus peniteat; si autem usque ad tertium pannum peruenerit, nouem diebus peniteat; et si usque ad quartum pannum peruenerit, XX diebus peniteat.</p>
                    <p>Et linteamina que tetigerit stilla sanguinis, tribus uicibus, id est tribus aquis, minister seu presbyter uel diaconus tantum [90] abluat calice supposito, et aqua ablucionis iuxta altare recondatur.</p>
                    <p>Si quis per ebrietatem uel nimiam comestionem eukaristiam euomerit, si laicus est, XL diebus peniteat; si clerici uel religiosi fuerint, diaconi seu presbyteri, LXX diebus.</p>
                    <p>Et si pro infirmitatis causa euomuerit, VII diebus peniteat.</p>
                </div>
                <div>
                    <head>Capitulum 75</head>
                    <p>Qui uero chrismam uel eucharistiam reliquerit incaute, id est in loco clauibus non firmato et non fideliter custodito, tribus mensibus debet ab officio suspendi.</p>
                    <p>Et si per negligenciam eius seu incuriam, mus uel aliud animal ipsum comederit, ultra predictos tres menses, LX diebus peniteat.</p>
                    <p>Si uero aliqua enormia uel nepharia inde fieri contigerit, grauiori subiaceat ulcioni.</p>
                    <p>Ubicumque autem dicitur quadraginta uel XXX, seu pluribus seu paucioribus diebus peniteat, sic debet intelligi: ut per omnes illos dies aliquam penitenciam agat secundum arbitrium imponentis.</p>
                </div>
                <div>
                    <head>Capitulum 76</head>
                    <p>Si hostia inuenta fuerit sub palla altaris, et dubitetur utrum fuerit [91] consecrata, dicimus quod sacerdos in fine misse post recepcionem sanguinis potest eam recipere, et idem dicimus de aliqua parte hostie, si ita inuenta fuerit in altari, et dubitetur utrum fuerit consecrata.</p>
                </div>
                <div>
                    <head>Capitulum 77</head>
                    <p>De unccione extrema.</p>
                    <p>De unccione extrema uero que fit infirmis a presbyteris oleo infirmorum, hic non tractatur, quia de modo inungendi infirmos et oracionibus tunc dicendis, instrui potest quilibet sacerdos per libros ecclesiarum iuxta consuetudinem ecclesie Nemausensis.</p>
                </div>
                <div>
                    <head>Capitulum 78</head>
                    <p>Uerumptamen iterari potest, quotiens aliquis grauiter infirmatur, et ab infirmo unccio fieri postulatur.</p>
                    <p>De Celebracione Misse.</p>
                </div>
                <div>
                    <head>Capitulum 79</head>
                    <p>Quia inter diuina officia missarum solemnitates propter excellenciam, et reuerenciam corporis et sanguinis Iesu Christi, cum omni [92] humilitate et deuocione sunt ab uniuersis presbyteris celebrande, prohibemus, sub pena suspensionis, ne quis sacerdos missam cantare presumat nisi prius plene expleuerit officium matutinum nec extra ecclesiam, in oratorio priuato uel in domo, missam celebret sine nostra licencia speciali.</p>
                    <p>Nullus quoque, post cibum potumque nimium sumptum, missam audeat celebrare.</p>
                </div>
                <div>
                    <head>Capitulum 80</head>
                    <p>Sacerdos uero, postquam missam inceperit, non presumat dimittere imperfectam nisi repentina infirmitate et intollerabili fuerit occupatus; et tunc, si alius sacerdos presens fuerit qui non celebrauerit, per ipsum inceptum officium compleatur qui debet officium incipere ubi alius noscitur dimisisse.</p>
                </div>
                <div>
                    <head>Capitulum 81</head>
                    <p>Si uero nescitur ubi alius dimiserit quia defecit forsitan in secretis, incipiet a capite secretorum.</p>
                    <p>Uerumptamen si secundus sacerdos presens non fuerit, quacumque hora diei usque ad nonam haberi poterit, que primum sacerdos dimisit, secundum doctrinam que superius est expressa, poterit supplere.</p>
                    <p>Si autem secundus sacerdos usque ad nonam haberi non poterit, remanebit officium non completum.</p>
                    <p>Precipimus enim quod [93], in calice, magis de uino quam de aqua ponatur et, quod sacerdos postquam totum acceperit corpus Christi et sanguinis sacramentum, duas recepciones faciat iuxta consuetudinem ecclesie Neumausensis, uidelicet: unam de uino puro tantum, secundam de uino et aqua, et cum ista secunda simul perfundat digitos super calicem, et postea recipiat, nisi cum eodem die aliam missam debuerit celebrare, quia tunc debet recipere (cc) nisi sanguinem; quod si faceret, celebracionem secundam impediret.</p>
                </div>
                <div>
                    <head>Capitulum 82</head>
                    <p>Prohibemus tamen ne missa nisi cum uino puro pariter et aqua, et cum calice aureo uel argenteo uel eciam stagneo, aliquatenus celebretur, ne quisquam celebrare presumat missam in panno serico aut tincto, sed in puro lineo ab episcopo consecrato, quia corpus domini nostri Iesu Christi in sidone linea et munda sepultum fuit.</p>
                </div>
                <div>
                    <head>Capitulum 83</head>
                    <p>De ueneracione rerum ecclesiarum et obligacione ipsarum [94].</p>
                    <p>Illud eciam districtissime prohibemus ne aliquis in mortali peccato constitutus missam celebret, nisi prius fuerit confessus expresse et nominatim de illo peccato, si sacerdotes inueniat cui ualeat confiteri.</p>
                </div>
                <div>
                    <head>Capitulum 84</head>
                    <p>Si uero non possit alium sacerdotem habere, cui confiteatur, non celebret: nisi necessitas immineat, que sine graui scandalo nequeat preteriri, ut si dies festiuus aduenerit, et populus iam conuenerit ad diuina, uel corpus alicuius parochiani sui defuncti presens sit in ecclesia, uel nubentes in ecclesiam conuenerint matrimonium contracturi, propter que ut scandalum euitetur ipsum oporteat celebrare.</p>
                </div>
                <div>
                    <head>Capitulum 85</head>
                    <p>In istis enim casibus si ueram contricionem habeat sacerdos de illo peccato mortali, in quo est constitutus, et proponat, quamcito poterit, confiteri alio sacerdoti, credimus, magistrorum sententiis inherendo, quod ualeat celebrare Sed si ueram contricionem non haberet, nec propositum confitendi, celebrare in hiis casibus non presumat, quantumcumque necessitatem uel scandalum uideat imminere.</p>
                    <p>Si autem sacerdos, postquam missam inceperit, reducat ad memoriam se commisisse aliquod peccatum mortale, de quo non fuerit confessus et de quo, antequam missam inciperet, non recolebat, nec habebat sacerdotem cui incontinenti ualeret confiteri, perficiat ministerium iam inceptum, si uero tamen contricionem ueram habeat de illo peccato, et proponat, quamcito poterit, confiteri.</p>
                    <p>Si uero ueram contricionem non haberet, nec propositum confitendi, et nondum uerba confeccionis, seu consecracionis expresserit, uidelicet: Hoc est corpus meum, dimittat officium inceptum, quia tunc ipsum complere non debet.</p>
                    <p>Si autem post confeccionem uel consecracionem reducat primo ad memoriam illud mortale peccatum, indistincte compleat officium quod incepit et conteretur, atque doleat quia ita tarde penitet et confiteatur quamcito poterit habere copiam sacerdotis.</p>
                </div>
                <div>
                    <head>Capitulum 86</head>
                    <p>Si pollucio in sompnis ex infirmitate, seu superfluitate nature, alcui euenerit, non est a celebracione misse ideo abstinendum, nisi ob deuocionem uellet aliquis abstinere, quia in hoc casu nullum est peccatum, cum magis pati, quam agere uideatur.</p>
                </div>
                <div>
                    <head>Capitulum 87</head>
                    <p>Si uero ex crapula, uel potacione nimia acciderit honestum est, non tamen necessarium, quod a celebracione misse abstineat illa die, si nulla fuerit necessitas quare debeat celebrare, quia in hoc casu tantum est ueniale peccatum, nisi crapula uel nimia potacio, ex praua consuetudine, consueuerit peruenire; et tunc quousque confessus fuerit, teneatur a celebracione misse abstinere necessario, quia tunc reputatur mortale peccatum.</p>
                    <p>Si autem contigerit, ex turpi imaginacione precedenti uel inhonesta et illicita confabulacione, teneatur a celebracione misse et percepcione eukaristie abstinere quousque contritus fuerit, et confessus, si habere poterit copiam sacerdotis, quia in hoc casu peccatum est mortale.</p>
                    <p>Et licet in hiis duobus casibus post contricionem et confessionem factam non teneatur a celebracione misse necessario abstinere, honestum tamen est quod a celebracione misse abstineat illa die, maxime si non fuerit necessitas quare debeat celebrare.</p>
                </div>
                <div>
                    <head>Capitulum 88</head>
                    <p>Si uero non poterit habere copiam sacerdotis, contricionem tamen habuerit, et propositum, cum poterit, confitendi, celebret si necessitas fuerit, sicut dictum est superius, et distinctum de alio presbytero peccatore, quando necessitatis articulus noscitur imminere.</p>
                </div>
                <div>
                    <head>Capitulum 89</head>
                    <p>Nullus sacerdos in altari in quo episcopus missam cantauerit eodem die missam cantet.</p>
                </div>
                <div>
                    <head>Capitulum 90</head>
                    <p>Nullus celebret duas missas [96].</p>
                    <p>Prohibemus eciam districte ne aliquis sacerdos duas missas celebret una die.</p>
                    <p>In die tamen natalis Domini idem sacerdos tres missas poterit celebrare.</p>
                    <p>Aliis uero diebus potest in casibus infra scriptis cantare duas missas scilicet: unam de die et aliam pro defunctis, uidelicet propter necessitatem nupciarum.</p>
                    <p>Item in Pascha et Pentecosten et in festo Ascensionis Domini et Sancti Ioannis Baptiste et Omnium Sanctorum et in festo Apparicionis Domini.</p>
                    <p>In istis enim solempnitatibus et festiuitatibus supra dictis proximo, si omnes parochiani ad unam missam simul non poterunt conuenire, eo quod in diuersis locis habitant distantibus ab ecclesia, et remotis sicut est in montanis, nec sunt in ecclesia duo sacerdotes, et dicta prima missa, postmodum parochiani uenientes postulent missam aliam sibi dici, poterit sacerdos missam aliam celebrare.</p>
                    <p>Tamen si in prima missa post recepcionem corporis et sanguinis Christi perfusionem acceperit non debet secundam missam eciam in predictis casibus celebrare.</p>
                    <p>Caueant autem sacerdotes ne propriam missam de die dimittant populo in magnis locis et populosis celebrare, propter aliam que non sit de illo die, hoc saluo quod de officio beate Marie singulis ebdomadis celebrando a nobis noscitur constitutum; studeant eciam horas suas dicere iuxta consuetudinem ecclesie Nemausensis.</p>
                    <p>De Ueneracione Ecclesiarum.</p>
                </div>
                <div>
                    <head>Capitulum 91</head>
                    <p>Quia quidam clerici ecclesias sic exponunt superlectilibus, et asinis propriis et eciam alienis, ut potius domus laice, quam Dei basilice uideantur: idcirco firmiter prohibemus, ne huius superlectilia seu asine in ecclesiis admittantur, nisi propter guerram, aut incendia repentina, seu alias necessitates urgentes, ad eas opporteat haberi refugium sic tamen ut, necessitate cessante res in loca [98] pristina reportentur.</p>
                    <p>Ligna uero seu lapides ecclesiarum, in aliis usibus non ponantur, nisi in edificacione seu reparacione alterius ecclesie, uel hospitalis, seu claustri, dormitorii, uel in clausura cimiterii, seu in alio honesto edificio ad opus clericorum ecclesias seruientium deputato.</p>
                    <p>In laicorum autem edificiis seu usibus non ponantur.</p>
                    <p>Et idem obseruetur de uestimentis, cortinis et ceteris ecclesiasticis ornamentis; precipientes, ut ecclesie uasa, ministerii altaris corporalia, palle altaris et uestimenta ministrorum, munda ac nitida conseruentur.</p>
                </div>
                <div>
                    <head>Capitulum 92</head>
                    <p>Quomodo debent lauari corporalia [98].</p>
                    <p>Ad corporale autem lauandum proprium habeatur uas, in quod nichil fiat, et lauetur per sacerdotem uel diaconum tantum, et aqua ablucionis infra ecclesiam ubi conculcari non possit, recondatur.</p>
                </div>
                <div>
                    <head>Capitulum 93</head>
                    <p>De ornamentis ministrorum [99].</p>
                    <p>Uestimenta et ornamenta ministrorum, ecclesiarum cruces, et calices benedici et consecrari debent per episcopum, antequam diuino seruicio deputentur, nec post benediccionem debent a laicis contractari.</p>
                </div>
                <div>
                    <head>Capitulum 94</head>
                    <p>De corporalibus [100].</p>
                    <p>Corporale et palle altaris, et uestimenta ministrorum ecclesie, si fuerint uetustate consumpta et in aliis usibus ecclesiasticis non sunt apta, comburantur, et cineres eorum infra ecclesiam recondantur, ubi nullus transitum faciat, nec intreuntium pedibus conculcentur.</p>
                </div>
                <div>
                    <head>Capitulum 95</head>
                    <p>Prohibemus, ne laici infra ecclesiam uel extra, ad processionem uel ad aliud diuinum officium utantur uestibus benedictis, nec [101] laici qui nesciunt cantare uel legere, infra cancellos in choro cum clericis stent, uel sedeant.</p>
                    <p>Dum diuina officia celebrantur, maxime ubi sine impedimento clericorum, non possunt in choro laici commorari.</p>
                    <p>Nec aliqua monialis seu alia femina secularis, presumat presbytero dum celebrat ministrare, uel iuxta altare, aut infra cancellos sedere, dum diuina officia celebrantur.</p>
                </div>
                <div>
                    <head>Capitulum 96</head>
                    <p>De rebus ecclesie et cimiterio [102].</p>
                    <p>Item prohibemus ne in ecclesia consecrata, sanguinis aut seminis effusione polluta, priusquam per episcopum reconciliata fuerit, diuina officia celebrentur.</p>
                    <p>Si uero in ecclesia non consecrata hoc fieri contingerit, aqua per presbyterum exorcizata protinus aspergatur, et per presbyterum priusquam in ea diuina officia celebrantur; est tamen, quamcito commode fieri poterit, consecranda.</p>
                    <p>Si autem in cimiterio hoc fieri contingent, ante reconciliacionem per episcopum factam non sepeliantur in eo corpora defunctorum.</p>
                </div>
                <div>
                    <head>Capitulum 97</head>
                    <p>Districte eciam inhibemus ut nullus presumat edificare ecclesias, cappellas, oratoria, hospitalia, uel alia loca religiosa, in diocesi Neumausensis, seu altare erigere in ecclesia consecrata, sine nostra licencia speciali; precipientes, ut quellibet ecclesia nostre diocesis, calicem argenteum habeat cum patena, et alia uasa pulcra et nitida, diuino ministerio necessaria, atque apta.</p>
                </div>
                <div>
                    <head>Capitulum 98</head>
                    <p>De iudicibus [103].</p>
                    <p>Item prohibemus, ne iudices uel baiuli [104] seculares, officiales, seu nuncii curie secularis, in ecclesiis causas, lites, contenciones, seu placita audiant laicorum, nec in ipsis ecclesiis uel cimiteriis presumant aliqui choreas facere, uel dicere cantilenas.</p>
                </div>
                <div>
                    <head>Capitulum 99</head>
                    <p>De rapinis ecclesiarum [105].</p>
                    <p>Item sub pena excommunicacionis precipimus, ut nullus laicorum, seu officialium curie secularis, aliquem hominem, uel bona eius, seu res de ecclesia, cimiterio, hospitali [106], uel domo religiosa, extrahat uiolenter, quantumcumque grauia maleficia perpetrauerit, nisi publicus latro fuerit, uel nocturnus depopulator agrorum, seu qui [107] homicidium, uel mutilacionem membrorumin ipsis ecclesiis, uel earum cimiteriis committere non uerentur, qui nisi per ecclesias ad quas confugiunt, crederant se defendi, nullatenus ipsa maleficia in ipsis ecclesiis, uel cimiteriis, fuerant commissuri.</p>
                    <p>In aliis autem casibus confugientes ad ecclesias, uel predicta loca religiosa, cum rebus suis in eis existentibus, a rectoribus et clericis ecclesiarum defendantur, nec ab aliquo extrahantur sine nostra licencia speciali.</p>
                    <p>De Alienacione Rerum Ecclesiasticarum Et Obligacione.</p>
                </div>
                <div>
                    <head>Capitulum 100</head>
                    <p>Prohibemus eciam districte, ne aliquis prior, seu rector ecclesiarum nostre diocesis, calicem, libros ecclesiasticos, uestimenta sacerdotalia, seu alia ornamenta ecclesiastica, aut res mobiles, aut aisinas domus, immobiles, ut domos, terras, uineas, prata, seu quaslibet alias possessiones, census, quartos, tascas, usatica, et similia ad ecclesias pertinencia, presumat uendere, dare, permutare in emphiteosim seu in acapitum concedere, uel quocumque alio modo alienare, absque nostra licencia speciali.</p>
                    <p>Quod si fecerit, contractus non habeat firmitatem, et rem alienatam ipsi ecclesie restituere compellatur; districte precipientes, quod ea que cum nostro consilio, occasione uendicionis, seu permutacionis, uel alienacionis rerum ecclesiastica [108] habita fuerint, uel recepta in ecclesiarum utilitatibus conuertantur; prohibentes, ne in ipsis ecclesiis presumat aliquis titulum alicui assignare sine nostra licencia speciali.</p>
                    <p>Sed nec ipsas ecclesias ad collacionem nostram spectantes, uel res, seu possessiones earum, aliquis fideiubendo, uel alio modo obliget pro debitis alienis, nec eciam pro se ipso, absque nostra licencia, ultra centum solid. turonensium quantitatem.</p>
                    <p>Quod si fecerit, absolucionem talium debitorum, ultra quantitatem predictam, successor eius uel ecclesia nullatenus teneatur, nisi creditor probare ualeat manifeste pecuniam in [109] utilitatem ecclesie fuisse conuersam; tunc enim uolumus, et districte precipimus, quod in solidum persoluatur, et hoc per ecclesias publicetur, ne creditores ualeant defraudari.</p>
                    <p>Prohibentes ne prior seu rector alicuius ecclesie, per se aut per alium, emat de pecunia racione ecclesie adquisita possessiones, seu redditus suo nomine, uel eciam alieno, sed ad opus ecclesie emat, et ipsius ecclesie nomine faciat confici instrumenta.</p>
                    <p>Qui autem contra predicta fecerit, tanquam fur et sacrilegus punietur, et penam admissionis ipsius beneficii poterit merito formidare.</p>
                </div>
                <div>
                    <head>Capitulum 101</head>
                    <p>De recognicionibus [110].</p>
                    <p>De hiis autem et super hiis que sub dominio et iurisdiccione ecclesiarum, clerici uel laici tenent ad opus ecclesiarum, et nomine earumdem, rectores earum, si nondum factum est, faciant fieri recogniciones, et publica instrumenta, ut sic in futurum ecclesiarum utilitatibus caueatur.</p>
                </div>
                <div>
                    <head>Capitulum 102</head>
                    <p>Uerum quia considerandum est, et procurandum studio uigilanti, ut honor et reuerencia exhibeatur ecclesiis uniuersis, et precipue illis a quibus redditus percipimus et prouentus, districte precipimus ut priores et rectores ecclesiarum nostre diocesis, in edificiis et reparacionibus ipsarum, et domorum eciam earumdem, in libris, ornamentis, et aliis diuino cultui necessariis, iuxta facultates ipsarum studeant, cum opus fuerit, taliter se habere, quod eorum exemplo ad hoc ceteri inuitentur, et fidei deuocio augmentetur; maxime cum priores earum et rectores ad hoc cogi possint, et debeant secundum canonicas sancciones.</p>
                    <p>De Uita Et Honestate Clericorum.</p>
                </div>
                <div>
                    <head>Capitulum 103</head>
                    <p>Ut clericorum mores et actus in melius reformentur, continenter et caste uiuere studeant clerici uniuersi, presertim in sacris ordinibus constituti quatinus in conspectu Dei omnipotentis, puro corde ac mundo corpore ualeant ministrare.</p>
                    <p>A crapula et ebrietate omnes clerici abstineant diligenter, nec officia seu commercia secularia exercere presumant, maxime inhonesta; sed nec possessiones in pignus recipiant, mimis, ioculatoribus et istrionibus non intendant, et tabernas prorsus euitent, nisi forte causa necessitatis in itinere constituti; ad aleas et taxillos non ludant, nec huiusmodi ludis intersint, nec ad luctas laicorum accedant; coronam et tonsuram habeant congruentem, se in officiis ecclesiasticis, et aliis bonis studiis cum diligencia exercendo; pannis uiridibus aut rubeis non utantur, necnon manicis consuticiis, aut sotularibus rostratis uel cordellatis, nec frenis, cellis uel pectoralibus deauratis; enses non deferant, nec cutellos acutos, nec lanceas, nec fausones, nisi forte ex causa probabili timoris seu guerre.</p>
                </div>
                <div>
                    <head>Capitulum 104</head>
                    <p>Nullus clericus feminas teneat [111].</p>
                    <p>Inhibemus districte ne clerici feminas secum teneant, de quibus suscipio incontinentie possit esse; sed nec rectores ecclesiarum matrem, sorores, amitas, uel alias suas consanguineas iuuenes secum in domibus ecclesiarum tenere presumant, sed alibi, si pauperes fuerint, eis si uoluerint necessaria, subministrent.</p>
                </div>
                <div>
                    <head>Capitulum 105</head>
                    <p>Nullus clericus concubinam teneat [112].</p>
                    <p>Quicumque autem clericorum manifeste secum tenuerit concubinam, ipso iure ab officio ecclesiastico nouerit se suspensum, ita ut missam non cantet, nec euangelium legat, nec epistolam, neque in choro stet cum aliis clericis, quando diuina ofiicia celebrantur.</p>
                </div>
                <div>
                    <head>Capitulum 106</head>
                    <p>Sub pena excommunicacionis inhibemus districte, ne clerici, per se truncaciones membrorum faciant, aut indicent inferendas, sentencias sanguinis dictando, uel eciam proferendo, aut scribendo, nec in loco, in quo talia exercentur, dum fiunt, interesse presumant.</p>
                    <p>Nullus quoque clericus in sacro ordine constitutus aliquam cirurgie artem exerceat, que ad ustionem, uel incisionem inducat, nec tabellionis fungatur officio in curia seculari.</p>
                </div>
                <div>
                    <head>Capitulum 107</head>
                    <p>De clericis beneficiatis [113].</p>
                    <p>Nulli clerici beneficiati, aut in sacro ordine constituti, procuraciones, seu bailias uillarum, aut iudicaturas secularium principum, recipere aut tenere presumant, aut procuratores existere quorumlibet laicorum, uel tutores, curatores, seu aduocati un curia seculari, nisi pro se ipsis, et ecclesiis suis, et personis miserabilibus et consanguineis suis.</p>
                    <p>Hec eciam omnia uniuersis religiosis et sacerdotibus districtius inhibemus, precipientes ut clerici, et precipue sacerdotes, sine racionabili causa et probabili, mercata seu nundinas non frequentent, et tunc incedant in decenti habitu et honesto.</p>
                </div>
                <div>
                    <head>Capitulum 108</head>
                    <p>Quomodo debent rectoresseruire ecclesiis suis [114].</p>
                    <p>Qui uer parochialem habet ecclesiam, non per uicariam, sed per se ipsum illi deseruiat in ordine, quem ipsius ecclesie cura requirit, in ipsa personaliter residendo, sicut iura precipiunt et requirunt; inhibentes districte, ne sacerdotes, uel hii qui in episcopatu Neumausensis parochiales habent ecclesias, uadant ad scolas seu peregrinaciones faciant uel de episcopatu Neumausensis causa faciendi moram alibi exeant, nec aliene iurisdiccioni, aut iudicio alicuius iudicis non suis subiiciant, absque nostra licencia speciali.</p>
                    <p>Hospitalitatem quoque in ipsis ecclesiis teneant secundum quod facultates ipsarum poterunt commode sustinere, precipue circa fratres predicatores et minores, cum causa predicacionis, uel qualibet alia, ad eas contigerit declinare; eos enim districte precipimus ab omnibus rectoribus ecclesiarum nostre diocesis caritatiue recipi, ac benigne.</p>
                </div>
                <div>
                    <head>Capitulum 109</head>
                    <p>De annualibus [115].</p>
                    <p>Districte inhibemus ne sacerdotes, uel alii clerici, in annualibus, seu anniuersariis, comedant carnes diebus mercurii, et sabbati, nec se inebrient, sed uinum sibi temperent, et honeste se uino habeant, atque mature recipiant et comedant pacifice, atque sine murmure que eis fuerint apposita, nec sibi delicata cibaria preparari faciant.</p>
                    <p>Precipientes quod ibi tunc legatur leccio a principio prandii, usque ad finem, ubi propter hoc conuentus decem sacerdotum, uel plurium [116] congregatus est, et precipue cum fuerint annualia in ecclesiarum domibus siue claustris, ut sic ab illicitis confabulacionibus compescantur, qui cupiunt in prandio loqui superflua, atque uana nec in fine prandii, fiat sermo siue predicacio, quia tunc non est hora predicandi conueniens, neque apta.</p>
                </div>
                <div>
                    <head>Capitulum 110</head>
                    <p>De annualibus [117].</p>
                    <p>Annualia quoque seu anniuersalia non fiant in ebdomada sancta, nec in septimana pascali nec in ebdomada pentecostem, nec in septimana natalis Domini, nec in uigiliis festiuitatum Beate Marie uirginis, nec in festiuitatibus Apostolorum nec in aliis diebus sollempnibus, siue festis; sub pena excommunicacionis districtius inhibentes ne presbyteri pro faciendis annualibus seu anniuersariis congregati, inter se uel cum aliis rixentur, seu uerbis contumeliosis disputent, uel contendant, maxime post prandium, sicut quidam faciunt aliquando, parati ad lites et contenciones, et a uino non modico crapulati, propter que uituperatur a laicis ministerium sacerdotum.</p>
                    <p>De Testamentis.</p>
                </div>
                <div>
                    <head>Capitulum 111</head>
                    <p>In Tholosano consilio noscitur institutum ut [118] cum aliquis uoluerit condere testamentum, hoc faciat sub testimonio sui presbyteri, uel alterius ecclesiastice persone, si proprius non possit haberi sacerdos, adibitis bone opinionis uiris, quos ad hoc uoluerit aduocari; et testamenta aliter facta uigorem non habeant, nec sint alicuius momenti.</p>
                    <p>In consilio autem Narbonensi additum est, quod testator careat ecclesiastica sepultura, donec de huiusmodi mandati contemptu ecclesie per successores ipsius defuncti satisfactum fuerit competenter.</p>
                </div>
                <div>
                    <head>Capitulum 112</head>
                    <p>De notariis [119].</p>
                    <p>Notariis autem qui absque sollempnitate superius expressa notare uel scribere presumpserint testamenta, uel ultimas uoluntates, usque ad satisfaccionem condignam introitus ecclesie denegetur; et hec concilia precipimus obseruari.</p>
                </div>
                <div>
                    <head>Capitulum 113</head>
                    <p>De relictis ad pias causas [120].</p>
                    <p>Uolumus eciam et mandamus secundum constitucionem Alexandri pape ut relicta ad pias causas, que parochiani, coram presbytero suo et tribus uel duabus personis idoneis, fecerint in extrema uoluntate, firma debeant permanere, subpena anathematis, prohibentes ne quis presumpcione qualibet audeat rescindere huiusmodi testamenta.</p>
                </div>
                <div>
                    <head>Capitulum 114</head>
                    <p>De publicacionibus testamentorum [121].</p>
                    <p>Illi autem qui testamenta defunctorum publicare, et complere quantum ad relicta ad pias causas, post competentem monicionem noluerint, excommunicacionis uinculo sunt innodandi, sicut statutum fuit in concilio Narbonensi.</p>
                </div>
                <div>
                    <head>Capitulum 115</head>
                    <p>Illud quoqu irreuocabiliter obseruetur, ut bona decedentium clericorum, que occasione ecclesie fuerint adquisita, nullus presumat laicus occupare, aut illicite retinere, sed ad utilitatem ecclesie conseruentur cuius intuitu fuerant acquisita.</p>
                </div>
                <div>
                    <head>Capitulum 116</head>
                    <p>Licet autem mobilia per ecclesiam acquisita de iure, in alios pro arbitrio beneficiati clerici morientis transferri non possint, consuetudinis tamen est non improbande, ut de bonis mobilibus ipsarum ecclesiarum, pauperibus et religiosis locis et illis qui clerico beneficiato uiuenti seruiant, siue consanguinei sint, siue alii, aliqua iuxta seruitii meritum conferantur ab ipso infirmo, uel a successore suo soluantur, seu reddantur, secundum quod idem infirmus moderate duxerit ordinandum.</p>
                </div>
                <div>
                    <head>Capitulum 117</head>
                    <p>Ceterum qui ex hereditate uel artificio, seu doctrina, uel dono consanguineorum, aut amicorum, aut alio quocumque modo, non habito respectu ad ecclesiam, ad clericum peruenerint secularem, siue sit belleficiatus, siue non, distribuantur pro arbitrio ipsius clerici decedentis, quia potest de hiis licite condere testamentum, seu ultimam uoluntatem.</p>
                    <p>Si autem sanus uel infirmus nichil de hiis ordinauerit, bona ipsa ad consanguineos deuoluantur: et si consanguineos non habuerit, penes ecclesias, quarum rectores uel beneficiati fuerint, bona ipsa uolumus remanere.</p>
                </div>
                <div>
                    <head>Capitulum 118</head>
                    <p>Si uero nulla ordinacione seu disposicione facta de bonis suis, decedentes clerici, consanguineos, ecclesias seu beneficia non habuerint, bona ipsorum debent arbitrio sui episcopi ordinari, ad hec quia quidquid habent clerici de bonis ecclesiasticis, deductis expensis honestis et necessariis, pauperum debent esse.</p>
                    <p>Credimus posse de equitate racionabiliter tolerari et sic eciam ordinamus, et uolumus obseruari in diocesi Neumausensi quod clericus beneficiatus, in egritudine constitutus, expensis necessariis usque ad fructus colligendos illius anni ad sustentacionem ministrorum ecclesie sibi commisse reseruatis, et omnibus debitis ipsius ecclesie persolutis, quidquid mobile residuum fuerit intuitu ecclesie adquisitum, siue in pecunia, siue in rebus comestibilibus, seu animalibus, uel bestiis, exceptis hiis bestiis que agriculture ecclesie ipsius prius fuerant deputate, licite Christi pauperibus ante sui obitum dare possint.</p>
                    <p>Et si eius archipresbyter presens fuerit cum ipsius consilio ista fiant, atque ipsum presentem esse uolumus, si commode interesse poterit et uocari.</p>
                </div>
                <div>
                    <head>Capitulum 119</head>
                    <p>Uerumptamen non credimus aliquem clericum beneficiatum posse percipere, quod post sui obitum conferentur, nisi aliqua moderate sicut continetur superius in illo paragrapho: Licet autem.</p>
                    <p>De Sepulturis.</p>
                </div>
                <div>
                    <head>Capitulum 120</head>
                    <p>A sanctis patribus et antiquis esse noscitur institutum, ut unusquisque sepeliatur cum suis parentibus, qui certam non elegerit sepulturam.</p>
                    <p>Nulli tamen negandum est, quin possit, ubicumque uoluerit et discrete elegerit, sepeliri, ita tamen quod si in aliena ecclesia sepeliri elegerit de hiis que sibi legauerit, et aliis, que [122] occasione sepulture ipsius peruenerint ad eamdem, parochialis ecclesia habeat canonicam porcionem, uidelicet terciam partem secundum consuetudinem ecclesie Neumausensis, exceptis illis casibus in quibus canonica porcio non est danda.</p>
                </div>
                <div>
                    <head>Capitulum 121</head>
                    <p>Quod nullus eligat sub certo precio sepulturam [123].</p>
                    <p>Nullus tamen religiosus, uel clericus secularis, pactum faciat cum aliquo in sanitate constituto, sed nec in infirmitate aliquem constitutum blanditiis, munusculis, siue donis, uel decepcionibus inducat, ut in suo cimiterio eligat sepulturam: quod si fecerit, pactum non teneat, nec eleccio sepulture, quin imo et corpus et quicquid occasione sepulture ipsius perceptum fuerit, totaliter parochiali ecclesie reddatur.</p>
                </div>
                <div>
                    <head>Capitulum 122</head>
                    <p>De intrantibus religionem [124].</p>
                    <p>Si uero aliquis in sanitate, uel in infirmitate de qua non moritur, intrat aliquam religionem, se et sua reddendo, non debet parochialis ecclesia de bonis illis habere canonicam porcionem.</p>
                </div>
                <div>
                    <head>Capitulum 123</head>
                    <p>Si intrat religionem infìrmus [125].</p>
                    <p>Si autem in infirmitate de qua moritur religionem intrat, de bonis ibi oblatis parochialis ecclesia a qua sumptus est, debet habere canonicam porcionem.</p>
                </div>
                <div>
                    <head>Capitulum 124</head>
                    <p>Idem eciam dicendum est si infirmus in una parochia facit se mutari in infirmitate [126] in aliam parochiam, et moritur de illa egritudine, quod sua prima ecclesia parochialis debet habere canonicam porcionem.</p>
                </div>
                <div>
                    <head>Capitulum 125</head>
                    <p>Si quis uero assumatur in confratres alicuius loci religiosi, bonis suis retentis nec oblatis, et ibi sepeliatur, parochialis ecclesia debet habere canonicam porcionem.</p>
                    <p>Ne autem lites ex litibus oriantur, sciendum est, quod si parochianus alicuius ecclesie transfert domicilium suum in aliam parochiam, et ibi moratur, erit statim parochianus illius ecclesie ad quam suum transfert domicilium, et illi ecclesie subiectus erit quoad ius parochiale, uidelicet in diuinis officiis audiendis, oblacionibus, penitentiis recipiendis, sepulturis mortuariis et in recipiendis ibidem aliis ecclesiasticis sacramentis; et in hiis omnibus subtrahitur, et exhimitur incontinenti per translacionem domicilii a iurisdiccione illius ecclesie, in cuius parochia ante translatum domicilium morabatur.</p>
                </div>
                <div>
                    <head>Capitulum 126</head>
                    <p>Nullus recipiat parrochianum alterius ad ecclesiastica sacramenta [127].</p>
                    <p>Uerum quia nullus debet iurisdiccionem alterius usurpare, prohibemus districte ne aliquis parochianos alterius recipiat ad ecclesiastica sacramenta, nisi ad baptismum, et penitenciam, necessitatis articulo imminente, uel nisi de licencia proprii sacerdotis.</p>
                </div>
                <div>
                    <head>Capitulum 127</head>
                    <p>Nullus parrochianos alterius sepeliat [128].</p>
                    <p>Prohibemus eciam specialiter, ne aliquis parochianum alterius in cimiterio suo presumat sepelire, nisi ibi elegerit sepulturam.</p>
                    <p>Quod si fecerit, corpus sepultum, et omnia, que occasione ipsius perceperit, ecclesie parochiali reddantur, nisi peregrinus fuerit, uel uiator de remotis partibus qui ubicumque decesserit nisi alibi sepulturam elegerit, potest licite sepeliri.</p>
                </div>
                <div>
                    <head>Capitulum 128</head>
                    <p>Si uero parochianus alicuius ecclesie, siue in sanitate, siue in infirmitate, ad aliam uicinam parochiam iuerit, seu transierit animo domicilium non mutandi, et ibi aliquo casu sine eleccione sepulture mortuus fuerit, sepeliendus ad suam parochialem ecclesiam deportetur, uel sepeliatur in illa parochia, in qua est mortuus, si parentes eius, uel consanguinei, et sua parochialis ecclesia hoc duxerit concorditer concedendum.</p>
                    <p>Nec illa ecclesia, in cuius parochia mortuus fuerit, potest petere canonicam porcionem ab ecclesia parochiali illius defuncti, de hiis que occasione sepulture, uellegati, peruenerint ad eamdem.</p>
                </div>
                <div>
                    <head>Capitulum 129</head>
                    <p>Mulier autem constante matrimonio et eciam mortuo uiro suo, eligere potest, ubicumque uoluerit, sepulturam.</p>
                    <p>Si uero sine eleccione sepulture decesserit, sepeliatur in cimiterio ecclesie parochialis in sepulcro uiri, si primus mortuus fuerit et in eadem parochia sit sepultus.</p>
                </div>
                <div>
                    <head>Capitulum 130</head>
                    <p>Quibus deneganda est sepultura [129].</p>
                    <p>Sunt autem quidam, quibus debet denegari ecclesiastica sepultura: uidelicet omnes heretici et excommunicati maiori et eciam minori excommunicacione et interdicti.</p>
                    <p>Item illi, qui in torneamentis morientur.</p>
                    <p>Item usurarii, et predones manifesti.</p>
                    <p>Item omnes, quos manifeste esse constiterit in mortali peccato decessisse.</p>
                    <p>Itel illi qui se ipsos suspenderunt, uel se precipitauerunt aut se gladio interfecerunt.</p>
                </div>
                <div>
                    <head>Capitulum 131</head>
                    <p>Hec intelligenda sunt, et seruanda, nisi in morte apparuerint manifesta signa penitentie uidelicet quia petiit presbyterum, uel penitenciam, uel alia signa penitentie, si amiserat iam loquelam.</p>
                    <p>Et si [130] talis erat excommunicatus uel interdictus, et morte preuentus non potuit absolucionis beneficium obtinere, potest et debet absolui post mortem, sed ab illo prelato, seu iudice absoluetur, per quem, dum uiueret, fuerat absoluendus.</p>
                    <p>Et ad probanda signa penitentie sufficit, ut dicunt fere omnes doctores, unus testis, si plures ad hoc probandum non poterunt inueniri.</p>
                    <p>Uerumtamen licet signa penitentie precesserant, si non fuerit in infirmitate uel mortis articulo ab aliquo absolutus, non debet ante absolucionem in cimiterio ecclesiastico sepeleri, sed iuxta cimiterium poni poterit in aliquo ligneo monumento, uel in terra sepeliri, et postmodum cum debebit absolui, debet exhumari, et absolui et in cimiterio ecclesiastico sepeliri.</p>
                    <p>Si uero corpus alicuius excommunicati, in cimiterio ecclesiastico aliquo casu contigerit sepeliri, cum de hoc plene constiterit, incontinenti extumuletur, si ossa excommunicati discerni poterunt ab ossibus fidelium defunctorum; et quousque cimiterium reconciliatum fuerit aspersione aque per episcopum solempniter benedicte, non sepeliantur in eo corpora defunctorum.</p>
                </div>
                <div>
                    <head>Capitulum 132</head>
                    <p>Prohibemus autem districte, laicos intra ecclesiam sepeliri, sine nostra licencia speciali.</p>
                    <p>De Decimis Et Primiciis.</p>
                </div>
                <div>
                    <head>Capitulum 133</head>
                    <p>Cum dominus expresse dari precipiat decimas et primicias, atque salui, et nolentes soluere excommunicacionis uinculo sint innodandi, districte precipimus ut decime et primicie soluantur integraliter parochialibus ecclesiis in quarum parochiis predia, ex quibus fructus proueniunt, fuerint constituta; et debent solui statim cum fructus percipiuntur et antequam inde separentur census, tributa, uel quarti, seu tasce.</p>
                    <p>Si tamen primo fuerit facta talis separacio, sicut agricola tenetur decimare et primiciare quod sibi remanet, ita dominus quod de aceruo non decimato accepit.</p>
                </div>
                <div>
                    <head>Capitulum 134</head>
                    <p>De decimis [131].</p>
                    <p>Si uero ille qui decimam tenetur soluere, uendat aceruum bladi non decimatum uel aliam rem non decimatam de qua decima debet salui, potest ecclesia petere decimam a uenditore si uoluerit uel eciam ab emptore quia res cum onere suo transit ad quemlibet possessorem.</p>
                </div>
                <div>
                    <head>Capitulum 135</head>
                    <p>Decime autem agnorum, edorum, caseorum, lane, porcellorum et pullorum ecclesiis quibus debentur, fideliter persoluantur.</p>
                    <p>Agnos tamen, edos, porcellos et pullos non debent dare deteriores nec meliores tenentur soluere sed dare debent mediocres uel sicut transeunt per ostium uel sub uirga et ille qui decimus uenerit pro decima habeatur.</p>
                </div>
                <div>
                    <head>Capitulum 136</head>
                    <p>De primiciis [132].</p>
                    <p>De primiciis uero dicimus et iuri esse consentaneum reputamus, et sic, in Nemausensis diocesi, precipimus obseruari quod primicie ecclesie illi dentur de prouentibus seu fructibus prediorum cui, racione eorumdem prediorum decime persoluantur, cum non debeat una eademque ecclesia uel res diuerso iure censeri.</p>
                </div>
                <div>
                    <head>Capitulum 137</head>
                    <p>Nomine autem primiciarum seu pro [133] primiciis ad minus sexagesima pars de blado et uino ecclesiis debet solui, nonobstantibus aliquibus composicionibus seu consuetudinibus que a sede apostolica non fuerunt approbate.</p>
                    <p>Non tamen prohibemus quin priores et rectores quarumdam ecclesiarum nostre diocesis obseruent si uoluerint antiquas consuetudines ecclesiarum suarum que consueuerunt recipere et habere a parochianis suis, certam quantitatem uini uel bladi, pro [134] primicis annuatim.</p>
                </div>
                <div>
                    <head>Capitulum 138</head>
                    <p>Sub pena excommunicacionis prohibemus ne priores seu rectores ecclesiarum Neumausensis diocesis, siue sint regulares siue seculares, occasione decimarum seu primiciarum inter se cum clericis nec eciam cum laicis, occasione qualibet prelientur; nec clericus aliquis a possessione percipiendi decimas seu primicias uel alios quoslibet fructus possessorem seu possidentem presumat, auctoritate propria spoliare.</p>
                </div>
                <div>
                    <head>Capitulum 139</head>
                    <p>Si quis autem contra prohibicionem presentem possessionem alterius in hoc casu inuadere presumpserit, fructus quos per inuasionem seu uiolenciam abstulerit ipso facto ammitat et spoliato restituat in expensis quas spoliatum ob hoc fecisse constiterit, condempnendus eciam, si ius proprietatis percipiendi huiusmodi decimas et primicias uel alios redditus temporales noscatur ad spoliatoris ecclesiam uel ad hereditatem propriam pertinere; grauius eciam si culpe qualitas postulauerit puniendus.</p>
                    <p>Non enim iustum est neque bonum quod aliquis ius [135] in causa propria sibi dicat.</p>
                    <p>Sed si contra aliquem prior seu rector alicuius ecclesie pro decimis uel primitiis habuerit questionem coram nobis uel archidiacono seu officiali uel archipresbyteris nostris seu aliis ecclesiasticis personis communiter ab utraque parte electis secundum iuris ordinem uel amicabiliter suam iusticiam prosequatur, generaliter prohibentes ne super decimis uel primiciis uel aliis iuribus spiritualibus clerici in laicos comprommitant quamuis in ipsos laicos de rebus temporalibus ad ecclesias pertinentibus ualeat compromitti.</p>
                </div>
                <div>
                    <head>Capitulum 140</head>
                    <p>Districte eciam prohibemus ne aliqui clerici, bladum, ortolagia uel quelibet alia decimare presumant, nisi presentibus et ad hoc uocatis dominis rerum illarum de quibus decima ecclesiis debet dari, nisi super hoc domini requisiti maliciose noluerint interesse; nec decimandi excedant debitam quantitatem.</p>
                    <p>De Sponsalibus Et Matrimoniis.</p>
                </div>
                <div>
                    <head>Capitulum 141</head>
                    <p>Sponsalia sunt promissio futuri matrimonii contrahendi.</p>
                    <p>Debent autem contrahi post septennium et si [136] antequam septennium annum completum contracta fuerint, non habent aliquam firmitatem; tamen si adueniente et completo septimo anno consentiunt sponsalibus prius contractis ex tunc ratificari incipiunt ualere.</p>
                </div>
                <div>
                    <head>Capitulum 142</head>
                    <p>De etate [137].</p>
                    <p>Etas uero ad matrimonium contrahendum est in masculo XIIII annus completus [138] et in puella XII completus.</p>
                </div>
                <div>
                    <head>Capitulum 143</head>
                    <p>Ut autem diuersa pericula circa matrimonium euitentur, statutum fuit in concilio generali et sic precipimus obseruari ut matrimonia non contrahentur clandestine sed cum fuerint contrahenda in ecclesiis per presbyteros publice proponantur competenti termino prefinito ut infra illum qui uoluerit et ualuerit legitimum impedimentum opponat et ipsi presbyteri nichilominus inuestigent utrum aliquod impedimentum obsistat.</p>
                    <p>Cum autem probabilis apparuerit coniectura uel impedimentum contra matrimonium contrahendum contractus matrimonii interdicatur expresse donec quid fieri debeat manifestis constiterit documentis.</p>
                </div>
                <div>
                    <head>Capitulum 144</head>
                    <p>Sane parochialis sacerdos qui tales coniuncciones inhibere contempserit aut quilibet regularis qui eis presumpserit interesse per triennium ab officio suspendatur; grauius puniendus si culpe qualitas postulauerit.</p>
                    <p>Sed eciam illis qui taliter copulari presumpserint eas condigna penitencia iniungatur.</p>
                </div>
                <div>
                    <head>Capitulum 145</head>
                    <p>De prohibicione matrimonii [139].</p>
                    <p>Districte autem inhibemus ne aliqui qui sponsalia contraxerint seu promissionem fecerint de matrimonio contrahendo, presumant cum aliis contrahere secunda sponsalia seu matrimonium nisi prius a uinculo priorum [140] sponsalium fuerint absoluti, et si aliquis uel aliqua contraxerint secunda sponsalia uel matrimonium contra promissionem super primis sponsalibus prius prestitam temere ueniendo; tale secundum matrimonium non denuncietur in ecclesia nec taliter nubentibus detur benediccio nupcialis sine nostra licencia speciali quia nolumus quod talis malicia remaneat impunita.</p>
                    <p>Quia uero sponsalia et matrimonia indiscrete multociens contrahuntur aliquando propter simplicitatem et iuris ignoranciam aliquorum, et aliquando propter excogitatam maliciam atque fraudem de multis impedimentis pauca que frequentius sunt in usu hic ponimus, uolentes in talibus occurere periculis et peccatis.</p>
                </div>
                <div>
                    <head>Capitulum 146</head>
                    <p>Sciendum est igitur quod si quis contraxerit sponsalia cum muliere aliqua tempore legitimo ad sponsalia contrahenda, uidelicet septimo anno completo sicut superius continetur, siue ipsam in uxorem accipiat siue non, nunquam postea aliquam aliam de consanguinitate ipsius mulieris desponsate habere poterit in uxorem.</p>
                    <p>Nec mulier desponsata illa aliquem de consanguinitate illius uiri desponsati habere poterit in maritum.</p>
                </div>
                <div>
                    <head>Capitulum 147</head>
                    <p>Item si aliquis desponsauerit aliquam in uxorem et antequam eam cognoscat carnaliter uel matrimonium cum ea contrahat, eius consanguineam cognouerit carnaliter non debet postmodum cum illa quam desponsauerat nec cum aliqua alia de consanguinitate eius matrimonium contrahere et, si contraxerit, debet matrimonium separari.</p>
                </div>
                <div>
                    <head>Capitulum 148</head>
                    <p>Item si quis alicui mulieri fidem dederit uel promiserit quod earn recipiet in uxorem, si post talem promissionem cognouerit eam carnaliter, non potest ea uiuente cum alia matrimonium contrahere, immo debet compelli quod eam teneat in uxorem et maritali affeccione pertractet, si alia racionabilis causa non impediat quare ipsam habere non debeat in uxorem.</p>
                </div>
                <div>
                    <head>Capitulum 149</head>
                    <p>De consanguinitate [141].</p>
                    <p>Item nullus debet sponsalia uel matrimonium cum aliqua contrahere de consanguinitate sua in primo, secundo, tercio, uel quarto gradu; quod si fecerit debet matrimonium separari.</p>
                </div>
                <div>
                    <head>Capitulum 150</head>
                    <p>Si uero alique persone attinent sibi exuna parte in secundo, tercio uel quarto gradu consanguinitatis et affinitatis ex alia uero parte in quinto in linea transuersali, licite potest inter eos matrimonium celebrari.</p>
                </div>
                <div>
                    <head>Capitulum 151</head>
                    <p>De uoto uel castitate [142].</p>
                    <p>Qui autem uotum emittunt uel faciunt de religione intranda seu castitate seruanda matrimonium contrahere prohibentur.</p>
                </div>
                <div>
                    <head>Capitulum 152</head>
                    <p>De commatribus [143].</p>
                    <p>Item nullus debet contrahere matrimonium cum sua commatre uel filia sua spirituali; quod si fecerit debet matrimonium separari.</p>
                </div>
                <div>
                    <head>Capitulum 153</head>
                    <p>De filia sui spiritualis filii [144].</p>
                    <p>Item si quis contraxerit matrimonium cum filia sui spiritualis filii non debet matrimonium separari.</p>
                </div>
                <div>
                    <head>Capitulum 154</head>
                    <p>De filia compatris sui [145].</p>
                    <p>Item si quis contraxerit matrimonium cum filia compatris sui, non tamen cum illa filia per quam contracta est compaternitas sed cum alia, licet sit honestum a tali coniugio abstinere, non est tamen propter hoc matrimonium separandum.</p>
                </div>
                <div>
                    <head>Capitulum 155</head>
                    <p>Item nullus debet matrimonium contrahere cum illa quam suis manibus baptizauit; quod si fecerit debet matrimonium separati.</p>
                </div>
                <div>
                    <head>Capitulum 156</head>
                    <p>Item nullus debet matrimonium contrahere cum illa quam pater eius baptizauit et si fecerit, erit matrimonium separandum.</p>
                </div>
                <div>
                    <head>Capitulum 157</head>
                    <p>Item omnes filii et filie duorum compatrum uel duarum commatrum, siue ante compaternitatem siue post, geniti fuerint, possunt inter se matrimonialiter copulari; ilIa tamen persona excepta propter quam compaternitas est contractata quia illa persona nunquam potest copulari alicui filiorum patris sui spiritualis.</p>
                </div>
                <div>
                    <head>Capitulum 158</head>
                    <p>Utrum autem aliquis duas commatres possit habere uxorem unam post aliam aliquando ab aliquibus dubitatur, super quo considerandum est diligenter an commaternitas contrahatur post contractum matrimonium siue ante; nam si ante, utuerbi gratie: uxor tua antequam cum ipsa matrimonium contraheres et eam cognosceres carnaliter tenuerat infantem mulieris alterius in baptismo seu confirmacione, mortua uxore tua, tu poteris matrimonium contrahere cum illa commatre uxoris tue et sic, in hoc casu duas commatres unam post aliam habere poteris in uxores.</p>
                </div>
                <div>
                    <head>Capitulum 159</head>
                    <p>Si uero uxor tua postquam fuit a te carnaliter cognita suscepit infantem alterius mulieris, illa cuius infans suscipitur, efficitur tibi commatrem per factum uxoris tue et ideo mortua uxore tua, non poteris illam ducere in uxorem.</p>
                    <p>Et e conuerso eamdem compaternitatem uxoris adquiriri intelligas per maritum et in hoc casu duas commatres habere non poteris in uxores.</p>
                </div>
                <div>
                    <head>Capitulum 16</head>
                    <p>Si sacerdos pro baptismo uel penitencia fuerit requisitus [22].</p>
                    <p>Districte autem precipimus, et sub pena excommunicacionis officii et beneficii, mandamus, ut quocumque tempore, et quacumque hora diei et noctis, sacerdos pro baptismo uel penitencia fuerit requisitus, omni occasione et mora postposita, ad conferendum ea exibeat liberaliter se paratum.</p>
                    <p>Si autem filium uxoris tue quem de alio uiro generauit aliqua mulier in confirmacione tenuerit seu baptismo, illa mulier est commater uxoris tue et non tua et ideo, mortua uxore tua talem commatrem eius habere poteris in uxorem.</p>
                    <p>Idem est si filius tuus ab aliquo suscipiatur quem genuisti de alia muliere et ita in hoc casu aliquis poterit duas commatres habere in uxores et aliqua duos compatres unum post alium in maritos.</p>
                </div>
                <div>
                    <head>Capitulum 161</head>
                    <p>De adulteris [146].</p>
                    <p>Nunc uidendum est utrum adulter cum adultera matrimonium contrahere possit.</p>
                    <p>Et quidem si quis adulteratur cum aliqua coniugata et ipsa uel ipse adulter machinatur in mortem ipsius mariti adultere uel uxoris ipsius uiri adulteri, hac intencione ut adulter et adultera contrahant postmodum inter se matrimonium, si mors propter hoc fuerit subsecuta non debent inter se matrimonium contrahere; quod si fecerint debet matrimonium separari.</p>
                </div>
                <div>
                    <head>Capitulum 162</head>
                    <p>Item si adulter promiserit adultere quod ducet eam in uxorem post mortem uxoris ipsius adulteri, si est coniugatus, uel post mortem mariti adultere si est coniugata, si ante uel post fidem datam seu promissionem factam de matrimonio inter se contrahendo, predictus adulter cognouit carnaliter predictam adulteram uiuente marito ipsius adultere uel uxore ipsius adulteri, nunquam possunt nec debent inter se matrimonialiter copulari; quod si fecerint erit matrimonium separandum.</p>
                </div>
                <div>
                    <head>Capitulum 163</head>
                    <p>Item si adulter contraxit matrimonium de facto, quia de iure non potuit cum adultera que sciebat ipsum aliam habere uxorem, si ante uel post contractum de facto matrimonium inter ipsos predictos [147], adulter cognouit carnaliter predictam adulteram, uiuente marito ipsius adultere uel uxore ipsius adulteri, si est coniugatus, nunquam debent inter se matrimonialiter copulari, mortuo marito ipsius adultere uel uxore ipsius adulteri, nec debent in contracto de facto matrimonio remanere.</p>
                </div>
                <div>
                    <head>Capitulum 164</head>
                    <p>Si uero nullus istorum trium casuum supra proxime dictorum interuenerit et adulter, mortua uxore sua uel mortuo marito adultere, contraxerit matrimonium cum illa quam prius polluerat per adulterium, non debet propter hoc matrimonium separari.</p>
                </div>
                <div>
                    <head>Capitulum 165</head>
                    <p>Inhibemus quoque districte ne aliqua mulier, absente uiro suo quantum cumque annorum numero causa peregrinacionis uel ex quacumque alia causa absens fuerit, presumat contrahere aliud matrimonium donec ei constet quod uir eius decessit ab hac uita.</p>
                    <p>Et si contrahere uoluerit eius parochialis sacerdos fieri nullatenus id permittatet idem in uiro decernimus obseruandum.</p>
                    <p>Si tamen aliquis contra presentem prohibicionem nostram, matrimonium contrahere presumpserit, ad nos mittantur ut super hoc fiat quod fuerit mediante iusticia faciendum.</p>
                </div>
                <div>
                    <head>Capitulum 166</head>
                    <p>Prohibemus autem, ne aliquis sacerdos ignotas personas de remotis partibus uenientes matrimonialiter copulare presumat, siue ambe ignote fuerint siue altera illarum, nec eciam huiusmodi matrimonium faciendum denunciet in ecclesia, nisi de licencia nostra speciali.</p>
                </div>
                <div>
                    <head>Capitulum 167</head>
                    <p>De matrimoniis clandestinis [148].</p>
                    <p>Si uero persone contrahentium clandestina matrimonia note fuerint, et ea uolunt in facie ecclesie publicare, nisi racionabilis causa impediat, uidelicet consanguinitas, uel aliud legitimum impedimentum, ab ecclesia recipienda sunt, et comprobanda, tanquam a principio in conspectu Ecclesie contracta: ita scilicet quod confiteantur publice coram sacerdote, et aliis pluribus personis, se matrimonium contraxisse, uel de nouo in ecclesia matrimonium contrahant de presenti, eisque detur, si postulauerint, benedicto nupcialis, prius eis iniuncta penitencia a sacerdote, pro eo quod clandestine contraxerunt.</p>
                </div>
                <div>
                    <head>Capitulum 168</head>
                    <p>Rursus interdicimus districte, sub pena excommunicacionis, ne pro benediccione nubentium, uel exequiis mortuorum, seu ceteris ecclesiasticis sacramentis, a presbyteris uel clericis aliquid exigatur, pretextu eciam alicuius consuetudinis, que dicenda est potius corruptela, sed gratis et liberaliter conferantur omnia ecclesiastica sacramenta; gratanter tamen, et cum graciarum accione possunt postea recipere quecumque sponte ipsis fuerint presentata.</p>
                </div>
                <div>
                    <head>Capitulum 169</head>
                    <p>Item prohibemus, ne aliquis parochialis sacerdos recipiat ad matrimonium contrahendum parochianum uel parochianam alterius, ignorante proprio sacerdote.</p>
                </div>
                <div>
                    <head>Capitulum 170</head>
                    <p>Si uero sponsus et sponsa de diuersis parochiis fuerint, matrimonium poterunt contrahere, et benediccionem nupcialem recipere, in quacumque ecclesia uoluerint prouiso, quod litteras uel certos [149] nuncios presbyterorum suorum [150] habeant et ostendant, continentes quod in ecclesiis, quarum sunt parochiani, matrimonium denunciatum fuerit contrahendum, et quod ipsi presbyteri nullum sciunt uel audiuerint impedimentum, quominus inter eos legitime possit matrimonium celebrari.</p>
                </div>
                <div>
                    <head>Capitulum 171</head>
                    <p>Licet autem parochianus alicuius ecclesie eximatur a iure parochiali prime ecclesie, per translacionem domicilii in parochiam alienam, nihilominus tamen fiat denunciacio matrimonii contrahendi in illa ecclesia, in cuius parochia uolentes matrimonium contrahere longam fecerunt moram, eciam in illa in qua suum transtulerunt domicilium et morantur, maxime si de nouo se [151] transtulerint in parochiam alienam.</p>
                </div>
                <div>
                    <head>Capitulum 172</head>
                    <p>Quomodo debet dari benediccio nupcialis [152].</p>
                    <p>Uerum quia uerba inutilia, et inconueniencia multosciens ab aliquibus proferuntur, dum datur benediccio nupcialis, precipimus quod in fine misse are benedicantur, et detur benediccio nupcialis.</p>
                </div>
                <div>
                    <head>Capitulum 173</head>
                    <p>Quia sepe contingit, quod propter aliqua impedimenta, sponsus et sponsa uolentes matrimonium contrahere, tarde post celebracionem misse ad ecclesiam ueniunt, et benediccionem nupcialem postulant sibi dari, licet missam non audierint illa die, detur eis benediccio nupcialis.</p>
                    <p>Honestum tamen est quod, si potest commode fieri, missam prius audiant, et in fine misse benediccionem accipiant nupcialem.</p>
                </div>
                <div>
                    <head>Capitulum 174</head>
                    <p>In quo tempore non debet dari benediccio nupcialis [153].</p>
                    <p>Sunt autem quedam tempora, in quibus solempnitates nupciales fieri non debent nec dari benediccio nupcialis uidelicet: ab Aduentu Domini usque ad octabas Epifanie et a Septuagesima usque ad octauas [154] Pasce completas [155] et diebus tribus ante [156] Ascensionem Domini usque ad dominicam proximam post Pentecosten sed in ipsa dominica post Pentecosten [157] et deinceps possunt nupciarum solempnitates legitime celebrari.</p>
                    <p>De Sentencia Excommunicacionis Et Interdicti.</p>
                </div>
                <div>
                    <head>Capitulum 175</head>
                    <p>Quia periculosum est, multipliciter prelatis et ecclesiarum rectoribus, in subditos maioris excommunicacionis sentenciam promulgare, prohibemus ne aliquis prior seu rector, uel capellanus alicuius ecclesie Neumausensis diocesis, aliquem maiori excommunicacione presumat generaliter, uel specialiter excommunicare, eciam si alicui per nostras litteras mandaremus, quod aliquem per censuram ecclesiasticam coherceret, quia tale mandatum, cum ipsum aliquando facimus, extendi uolumus tantummodo ad sentenciam interdicti, quam sentenciam interdicti [158] rectores et sacerdotes parochialium ecclesiarum curam animarum habentes proferre poterunt, auctoritate sua iusta de causa, cum uiderint expedire.</p>
                </div>
                <div>
                    <head>Capitulum 176</head>
                    <p>De maiori excommunicacione [159].</p>
                    <p>Dicitur autem maior excommunicacio cum dicit prelatus Excommunico te [160] tali excommunicato nullus debet in aliquo participare nisi in casibus inferius notatis, quia talis excommunicacio maior [161] separat excommunicatum a communione fidelium, et participacione ac percepcione [162] sacramentorum.</p>
                </div>
                <div>
                    <head>Capitulum 177</head>
                    <p>De minori excommunicacione [163].</p>
                    <p>Minor uero excommunicacio dicitur, cum quis communicat excommunicato maiori excommunicacione et tunc participans cum excommunicato [164] est remotus a percepcione sacramentorum id est non debet recipere eukaristiam, uel alia sacramenta, quousque fuerit absolutus.</p>
                </div>
                <div>
                    <head>Capitulum 178</head>
                    <p>De interdicto [165].</p>
                    <p>Interdictum dicitur, cum dicit prelatus: Interdico te [166], uel dicit: Subpono te interdicto ecclesiastico [167] uel interdico seu [168] Prohibeo tibi ingressum ecclesie [169], et talis interdictus, et ille qui maiori excommunicacione est ligatus non debet intrare ecclesiam, quamdiu sunt in sentenciam sed nec iuxta ecclesiam stare quando diuina officia celebrantur, nec debet recipere aliqua ecclesiastica sacramenta.</p>
                </div>
                <div>
                    <head>Capitulum 179</head>
                    <p>De sentencia suspensionis [170].</p>
                    <p>Sentencia suspensionis dicitur, quando prelatus dicit clerico: Suspendo te ab officio tuo [171], et tunc non debet taliter suspensus aliquod officium principaliter facere in ecclesia sed potest intrare ecclesiam, et audire cum aliis officium in choro, si tamen suspensus esset [172] ab officio misse tantum, tunc preter missam potest alia diuina officia dicere, et audire, et percipere ac conferre alia ecclesiastica sacramenta.</p>
                </div>
                <div>
                    <head>Capitulum 180</head>
                    <p>Quomodo debet fieri sentencia interdicti [173].</p>
                    <p>Quia uero superius diximus, quod rectores et sacerdotes ecclesiarum proferre possunt sentenciam interdicti, caueant et diligenter attendant quod, siue de mandato nostro, siue auctoritate propria sentenciam proferre uoluerint interdicti, generaliter uel specialiter, ipsam in scriptis proferant, et causam expresse conscribant, propter quam interdicti sentencia proferatur et eam scriptam in manibus teneant, et legant cum eam proferunt, quam sentenciam formare possunt in hunc modum: [174] Cum ego P.</p>
                    <p>rector uel capellanus talis ecclesie, Martinum, monuerim primo, secundo, tercio, ut de talibus decimis, primiciis satisfaceret, uel legatis, uel tale quid faceret ut tenetur, et ipse non curauerit obedire, ideo propter eius contumaciam, in scriptis suppono eum ecclesiastico interdicto, uel dicat sic: in scriptis ei ingressum ecclesie interdico [175] et sic dicet, cum uult aliquem interdicere nominatim.</p>
                </div>
                <div>
                    <head>Capitulum 181</head>
                    <p>Si autem in generali uellet formare sentenciam interdicti, sic dicet: Ego P.</p>
                    <p>rector uel cappellanus talis ecclesie, cum monuerim generaliter omnes in tali ecclesia, primo, secundo, tercio ut quicumque fecerit talem talam [176] uel ignem apposuit, uel talem furtum comisit, satisfaceret infra talem diem iam elapsum, et nullus satisfacere curauerit, ideo eum uel eos, qui predicta fecerunt, in scriptis suppono ecclesiastico interdicto [177].</p>
                </div>
                <div>
                    <head>Capitulum 182</head>
                    <p>Sciendum tamen est, quod ille qui profert talem sentenciam, debet et tenetur exemplum scripture huiusmodi sententie ei qui interdictus fuerit tradere infra mensem post diem late sententie si fuerit requisitus, super qua requisicione debet fieri publicum instrumentum, uel littere testimoniales confici sigillo autentico consignate.</p>
                    <p>Qui autem non seruata forma predicta sentenciam tulerit interdicti, per mensem unum ab ingressu ecclesie, ac diuinis, ipso iure nouerit se suspensum, prout in decretali noua plenius continetur, et ad expensas et omne interesse condemnabitur interdicto et nichilominus alia pena condigna iuxta superioris arbitrium punietur.</p>
                    <p>Caueat ergo quilibet, ne predictam suspensionis penam incurrat, quoniam si contigerit aliquem sic suspensum diuina officia celebrare, uel exequi sicut prius, uidelicet: missam cantando, euangelium uel epistolam legendo, seu alias horas canonicas inchoando, oraciones, et capitula principaliter dicendo in ecclesiam, irregularitatem incurrat secundum canonicas sancciones, super qua non nisi per summum pontificem poterit dispensari.</p>
                    <p>Et quia periculosum est propter predictam interdicti sentenciam promulgare, precipimus consulendo, quod ad ferendam predictam sentenciam non sint aliqui nimis prompti, et procedat semper coram testibus trina monicio sentenciam interdicti.</p>
                </div>
                <div>
                    <head>Capitulum 183</head>
                    <p>Prohibemus autem, ne excommunicato maiori excommunicacione, aliquis clericus, uel laicus scienter communicare presumat in oracione, cibo, potu, uel osculo, nec salutet eos, quod si fecerit, minorem excommunicacionem incurret, et tali excommunicato communicans, ante absolucionem non poterit, sine mortali peccato percipere ecclesiastica sacramenta; potest tamen reconciliari a simplici sacerdote absque iuratori caucione.</p>
                </div>
                <div>
                    <head>Capitulum 184</head>
                    <p>Si uero ille, cum quo participat excommunicatus esset cum omnibus participantibus, uel communicantibus sibi, uel si eidem excommunicato maiori excommunicacione scienter communicet, prestando ei auxilium, consilium uel fauorem, in facto illo seu crimine, pro quo est excommunicacionis uinculo innodatus, maiorem excommunicacionem incurrit.</p>
                    <p>Ille qui tali excommunicato taliter communicat, debet absolui prestito iuramento, nec potest absolui nisi per illum iudicem, qui excommunicauit eum cum quo participat in oracione, cibo, potu, osculo, salutacione, uel dando ei, et in eo quo excommunicatus est, consilium, auxilium uel fauorem, excepto mortis articulo in quo quilibet excommunicatus potest absolui, eciam a simplici sacerdote uel clerico sicut inferius continetur.</p>
                </div>
                <div>
                    <head>Capitulum 185</head>
                    <p>Ille autem qui communicat ei qui propter participacionem alicuius excommunicati, sicut dictum est, excommunicacionis uinculo est innodatus, nullam propter hoc excommunicacionem incurrit, quia excommunicacio in terciam personam nulla transit.</p>
                </div>
                <div>
                    <head>Capitulum 186</head>
                    <p>Si uero duos presbyteros simul, propter participacionem alicuius excommunicati minori contingerit tantum excommunicacione ligari credimus quod alter alterum nichilominus absoluere possit.</p>
                </div>
                <div>
                    <head>Capitulum 187</head>
                    <p>De minori excommunicacione [178].</p>
                    <p>Sunt tamen quedam persone que, sine pena minoris excommunicacionis, possunt participare seu communicare illis qui maiore excommunicacione sunt ligati, dum tamen non communicant in crimine pro quo sunt excommunicati; predicte persone in quodam capitulo Gregorii numerantur uidelicet: uxores, que possunt communicare maritis excommunicatis sine pena minoris excommunicacionis.</p>
                    <p>Item filii in patris potestate constituti possunt participare patribus suis excommunicatis.</p>
                    <p>Item serui et ancille, sicut Saraceni baptizati et Saracene baptizate qui et que [179] possunt participare cum dominis suis excommunicatis.</p>
                    <p>Item seruientes, sicut sunt bubulci, pastores, porcarii, pedissece et similes persone que seruiunt pro mercede dominis suis, que possunt ipsis dominis suis excommunicatis communicare; si tamen ipsi domini, excommunicati fuerint postquam predicte persone inceperunt stare cum ipsis, quia nonobstante sentencia excommunicacionis debent eis seruire usque ad terminum suum sed ultra non debent remanere cum ipsis, nisi ante fuerint absoluti; quod si fecerint, minorem excommunicacionem incurrent.</p>
                    <p>Item possunt participare dominis suis excommunicatis consanguini, nepotes, uel nutrici qui cum ipsis dominis ante excommunicacionem morabantur, et si ab eis recederent, unde uiuerent non haberent.</p>
                    <p>Uerumtamen si filii, uxores, nepotes, consanguinei, serui, ancille, bubulci, pastores et persone consimiles superius nominate, excommunicate fuerint, credimus quod patres, mariti et domini predictarum personarum, eas teneantur uitare quamdiu excommunicate fuerint, quia propter hoc absolui citius procurabunt.</p>
                    <p>Illi autem qui communicant alicui excommunicato, nescientes quod excommunicatus esset, non incurrunt minorem sentenciam excommunicacionis.</p>
                    <p>Item peregrini, et uiatores, qui transeunt per terram excommunicatorum, possunt ab eis emere necessaria sua et uictualia, si non inueniant alios non excommunicatos a quibus emere possunt.</p>
                    <p>Item si excommunicatus petat helemosinam, cum non habet unde uiuat, potest sibi dari causa sustentacionis ne pereat fame, et eciam indumenta ne frigore moriatur, et ille qui dat et communicat hac de causa non incurrit minorem excommunicacionem, immo bene facit.</p>
                    <p>Item si excommunicatus debet alicui aliquid, potest ab eo petere debitum sine aliqua pena.</p>
                    <p>Item potest quilibet monere excommunicatum, quod faciat se absolui, et loqui cum eo de correccione, et aliis, que pertinent ad salutem anime excommunicati et licet tunc uerba alia incidencia forsitan interponat ut apud eum magis proficiat, non ideo minorem excommunicacionem incurrit.</p>
                </div>
                <div>
                    <head>Capitulum 188</head>
                    <p>Si uero aliquis clericus, uel laicus, minori excommunicacione tantummodo sit ligatus, uidelicet quia participauit simpliciter cum excommunicato, qui non erat excommunicatus cum participantibus suis, tutius faciet si non intrauerit ecclesiam, nec dixerit officium suum in choro cum aliis, si clericus sit, antequam fuerit absolutus.</p>
                    <p>Si tamen intrauerit ecclesiam causa orandi, cum nihil ibi dicitur presertim ecclesiam non consecratam, non uidetur peccare, quia talis minori excommunicacione ligatus, non est remotus nisi a recepcione sacramentorum que nec recipere, nec ministrare debet.</p>
                </div>
                <div>
                    <head>Capitulum 189</head>
                    <p>Presbyter autem qui tali minori excommunicacione ligatus, scienter celebrat, grauiter peccat, sed nullam propter hoc irregularitatem incurrit.</p>
                    <p>Peccat eciam, si conferatecclesiastica sacramenta, sed ab eo collata, uirtutis non carent effectu, cum propter talem minorem excommunicacionem non uideatur esse remotus a collacione sacramentorum, sed a recepcione, sicut superius in eodem titulo est expressum.</p>
                </div>
                <div>
                    <head>Capitulum 190</head>
                    <p>Item si quis clericus sciens se excommunicatum maiori excommunicacione, uel eciam interdictum, aut suspensum ab officio, diuina officia ante absolucionem celebrare presumpserit principaliter, scilicet cantando missam, euangelium, seu [180] epistolam, uel alias horas canonicas, oraciones, seu capitula dicendo, in ecclesia eam officiando, irregularitatem incurret super qua non nisi per summum pontificem poterit dispensari.</p>
                    <p>Debent tamen extra ecclesiam nichilominus dicere sub silencio horas suas clerici excommunicati, maiori excommunicacione, et interdicti, si sunt [181] in sacris ordinibus constituti.</p>
                    <p>Suspensus uero ab officio tantum, potest intrare ecclesiam, et cum aliis clericis officium suum simpliciter audire, non principaliter dicere, sicut superius circa principium huius capituli est tractatum.</p>
                    <p>Ad hec si excommunicatus maiori excommunicacione publice ecclesiam intret, dum diuinum celebratur officium, moneatur publice quod exeat.</p>
                    <p>Et si exire noluerit, dimittatur officium nisi sacerdos canonem inceperit; quia tunc perficere debet officium iam inceptum; sed omnes alii, qui tunc in ecclesia fuerint, debent exire de ecclesia, preter ipsum presbyterum celebrantem, et unum uel duos clericos, qui pro seruiendo eidem presbytero debent et possunt in ecclesia remanere.</p>
                    <p>Completo autem canone, et sumptis corpore et sanguine Iesu Christi, excommunicato presente non est in missa amplius procedendum, sed si ecclesia iuridiccionem in loco illo habeat temporalem, potest ipsum expellere uiolenter.</p>
                    <p>Si uero non habet iurisdiccionem et excommunicatus nolit exire de ecclesia, potest ecclesia requirere dominum secularem, quod ipsum expellat.</p>
                    <p>Et potest et debet eciam talis excommunicatus, propter talem rebellionem seu contumaciam suam iterum excommunicari a suo prelato, et denunciari publico excommunicatus, nec debet ab huiusmodi sentencia absolui nisi per sedem apostolicam, sicut est in Ualentino consilio constitutum.</p>
                    <p>Et hec seruanda sunt in illo qui publice et nominatim est excommunicatus.</p>
                </div>
                <div>
                    <head>Capitulum 191</head>
                    <p>Uerum si occultum est, ilIum esse excommunicatum maiori excommunicacione qui intrat ecclesiam, et est ibi aliquis qui secreto sciat eum excommunicatum esse, monendus est ab eo secrete quod exeat de ecclesia.</p>
                    <p>Et si monitus exire noluerit, exeat caute de ecclesia ille qui scit secreto ipsum esse excommunicatum, ita quod alii, qui eum excommunicatum ignorant, non possint hoc cognoscere, quia cum occulte sciat, ipsum esse excommunicatum in occulto, uitandus est ab eo, ut saltim uerecundie rubore confusus pro latenti excessu, satisfacere compellatur.</p>
                    <p>In publico autem seu manifesto, talis occulte excommunicatus uitari non debet, ne per hoc ipsius peccatum et excommunicacio aliis reueletur.</p>
                </div>
                <div>
                    <head>Capitulum 192</head>
                    <p>Eodem modo si sacerdos pro certo sciat aliquem esse excommunicatum maiori excommunicacione, non debet eum uitare publice seu manifeste, in ecclesia uel extra, nisi possit per testes, uel alio modo legitime hoc probare: tunc eum potest et debet uitare publice, licet talis excommunicatus nondum sit in ecclesia uel per ecclesiam publicatus.</p>
                    <p>Sed si, per testes uel alio modo legitimo, non potest sacerdos eum probare excommunicatum, uidelicet quia ipse solus uidit, uel cum uno socio tantum uel ipse in secreto hoc sibi dixit; debet eum monere in secreto, et uitare secreto, ita quod a nemine cognoscatur, sicut superius proximo est expressum.</p>
                </div>
                <div>
                    <head>Capitulum 193</head>
                    <p>Item si dicatur alicui sacerdoti in ecclesia, uel extra, quod aliquis parochianus suus sit excommunicatus, quia percussit clericum, uel alia de causa, licet plures hoc [182] asserunt, non tamen debet sacerdos eum tanquam excommunicatum uitare in ecclesia uel extra, nisi coram eo et coram testibus confessus fuerit, uel nisi publica fama fuerit ipsum esse excommunicatum, uel nisi ipse sacerdos hoc uiderit et probare possit, uel nisi aliquis iudex ecclesiasticus sibi mandauerit, quod eum tanquam excommunicatum faciat euitari.</p>
                    <p>Quamuis enim aliqui uellent coram sacerdote probare talem excommunicatum esse, non tamen debet sacerdos, auctoritate sua, testes super hoc recipere, cum super hoc non habeat potestatem.</p>
                </div>
                <div>
                    <head>Capitulum 194</head>
                    <p>Sane quia aliquando excommunicatur aliquis a diuersis iudicibus iurisdiccionem in eum habentibus, et pro causis diuersis, si ab uno de illis iudicibus iurisdiccionem in eum habentibus fuerit pro una causa absolutus, adhuc tamen tanquam excommunicatus uitandus est, quousque ab omnibus iudicibus, a quibus fuerat excommunicatus, fuerit absolutus.</p>
                </div>
                <div>
                    <head>Capitulum 195</head>
                    <p>Si autem ab uno iudice tantum, pro causis diuersis, et pluries fuerit excommunicatus, et ille iudex absoluat eum pro una causa tantummodo in absolucione expressa, adhuc remanet excommunicatus et uitari debet quousque de omnibus causis, pro quibus fuerat excommunicatus, satisfecerit et fuerit pro omnibus absolutus.</p>
                </div>
                <div>
                    <head>Capitulum 196</head>
                    <p>Excommunicatos quoque et nominatim interdictos, siue a nobis, siue ab aliis quibuscumque iudicibus fuerint excommunicati uel nominatim interdicti, per totam nostram diocesim ab omnibus regularibus, et secularibus, exemptis et non exemptis, districte precipimus euitari in diuinis officiis, et ecclesiasticis sacramentis, quia nulli possunt apostolicis priuilegiis se tueri, quominus excommunicatos, et nominatim interdictos teneantur, et debeant in diuinis officiis euitare.</p>
                </div>
                <div>
                    <head>Capitulum 197</head>
                    <p>Quod si templarii, uel hospitalarii, uel regulares alii quicumque, eciam exempti, excommunicatos uel nominatim interdictos recipere presumpserint ad diuina, uel ad ecclesiasticam sepulturam, uel celebrare in ecclesia interdicta, ecclesie in quibus ista presumpserint, subiaceant interdicto, saluis priuilegiis templariorum, et hospitaliorum, quibus a sede apostolica est indultum, ut semel in anno ad ecclesiasticum officium admittantur in ecclesia interdicta, ita tamen quod tunc non sepeliantur ibi corpora defunctorum sicut hec omnia in Lateranense consilio et in decretali Alexandri pape tertii continentur.</p>
                    <p>Illi eciam qui in ecclesiis interdictis presumunt scienter diuina officia celebrare, ab officiis sunt et beneficiis ecclesiasticis suspendendi.</p>
                </div>
                <div>
                    <head>Capitulum 198</head>
                    <p>Cum autem aliquam ciuitatem, uillam, seu castrum, supponi contingent interdicto, omnibus parochianis illius loci negentur ibi omnia ecclesiastica sacramenta, preter baptisma paruulorum et penitencias morientium et corpus Christi, quod non debet decedentibus in penitencia denegari.</p>
                    <p>Et ideo permissum est ecclesiarum ministris tempore talis interdicti, non pulsatis campanis, uoce submissa, ianuis clausis, excommunicatis et interdictis exclusis [183], semel in ebdomada missa sollempnia celebrare causa conficiendi corpus Christi, quod dictum est, ut non est in penitencia decedentibus denegandum.</p>
                </div>
                <div>
                    <head>Capitulum 199</head>
                    <p>De recipientibus crecem [184].</p>
                    <p>Recipientibus eciam signum crucis, non est tempore talis interdicti [185] penitencia, cum eam postulauerit deneganda quod eciam seruari debet in aliis peregrinis.</p>
                    <p>Clerici quoque decedentes, qui seruauerunt interdictum, in cimiterio ecclesie sine campanarum pulsacione, cessantibus solempnitatibus omnibus, tempore talis interdicti cum silencio tumulentur.</p>
                </div>
                <div>
                    <head>Capitulum 200</head>
                    <p>In conuentualibus eciam [186] in tempore talis interdicti, ecclesiis, bini et bini, uel simul tres horas canonicas ualeant potius legere quam cantare, ianuis clausis, interdictis et excommunicatis (exclusis, et uoce ita dimissa, quod exterius audiri non possint.</p>
                </div>
                <div>
                    <head>Capitulum 201</head>
                    <p>Si autem clerici alicuius loci, qui locus ob culpam hominis, uel domini eiusdem loci, est subpositus interdicto, ad alia loca non interdicta uenerint, uel se transtulerint, licite possunt audire diuinum officium in locis non interdictis, et eciam diuina officia celebrare.</p>
                    <p>Uolumus eciam et [187] concedimus, ut cum a nobis aliqua ecclesia nostre diocesis, ob culpam prioris uel rectoris eiusdem, fuerit supposita interdicto, conferantur nichilominus ibidem omnibus parochianis eiusdem ecclesie omnia ecclesiastica sacramenta, preter missas et alias horas canonicas, quas prohibemus in ipsa ecclesia, quamdiu interdicta fuerit, celebrari.</p>
                    <p>Et si tunc aliquem parochianorum eiusdem ecclesie mori contigerit, sine campanarum pulsacione, et cessantibus aliis solempnitatibus, que fiunt intra ecclesiam in exequiis mortuorum, simpliciter mittatur intra ecclesiam, et postmodum in cimiterio tumuletur, et hoc ex [188] gracia concedimus, ut laicorum scandalum euitetur.</p>
                    <p>In hoc eciam casu, parochiani illius ecclesie a nobis interdicte poterunt alibi audire diuina officia, si ad [189] alias ecclesias accesserint, que non sunt supposite interdicto.</p>
                </div>
                <div>
                    <head>Capitulum 202</head>
                    <p>De infirmis absoluendis [190].</p>
                    <p>Ultimo uidendum est qualiter, et a quibus, infirmi excommunicati uel interdicti, in mortis sint articulo absoluendi et quidem si infirmus uel aliquis alius in mortis articulo constitutus, excommunicatus uel interdictus fuerit, occulte uel manifeste, propter uiolentam manuum inieccionem in clericos factam, uel propter uiolacionem ecclesiarum, incendium, furtum, contumaciam, uel quamlibet aliam causam, siue sit excommunicatus, uel interdictus a papa, archiepiscopo, episcopo [191], iudice delegato, siue a quolibet alio uel a iure, absoluat eum sacerdos, siue sit eius parochianus, siue non, uel eciam quilibet clericus, si sacerdos haberi non potest, seruando diligenter absolucionis formam, que inferius continetur.</p>
                </div>
                <div>
                    <head>Capitulum 203</head>
                    <p>De excommunicatis propter uiolacionem ecclesiarum [192].</p>
                    <p>Si enim propter uiolacionem ecclesiarum, incendium, furtum, rapinam, decimas, primicias, legata, debita, talas, forisfacta, uel propter dampna alicui contra iusticiam illata, infirmus autem in mortis articulo constitutus, sit excommunicatus occulte, uel eciam interdictus, et occulte sibi petat a sacerdote absolucionem et penitenciam exiberi: precipiat ei sacerdos occulte antequam eum absoluat, quod, si habet illam rem [193] quam debet restitui, illam incontinenti restituat, uel eius pretium, si res ilia haberi non potest, et restituatur per ipsum sacerdotem subpresso nomine penitentis; et si in [194] toto non potest satisfacere, faciat iuxta posse et precipiat suis heredibus, quod si de illa infirmitate contingent ipsum mori, ad cognicionem sacerdotis satisfaciant pro eodem et recepto iuramento ab ipso infirmo interdicto, uel excommunicato, quod stabit mandatis ecclesie et absoluat eum occulte sacerdos [195] dicendo psalmum, Miserere mei Deus [196] uel Deus misereatur nostri [197] etc.</p>
                    <p>Kyrie eleison [198], et Pater noster [199], Saluum fac seruum tuum [200].</p>
                    <p>Domine exaudi Dominus uobiscum [201], Oremus [202], Deus cui proprium est misereri semper et parcere; suscipe deprecacionem nostram et famulum tuum quem delictorum et excommunicacionis cathena constringit, miseracio tue pietatis absoluat, per Christum Dominum nostrum [203].</p>
                    <p>Et postea dicat: [204] Auctoritate qua fungor, absoluo te ab omni uinculo excommunicacionis et specialiter a sentencia excommunicacionis qua ligatus eras pro tali facto, et precipio tibi, quod de cetero talia uel consimilia non committas.</p>
                </div>
                <div>
                    <head>Capitulum 204</head>
                    <p>De habentibus uoluntatem restituendi [205].</p>
                    <p>Si autem propter grauem infirmitatem, mortis periculum excommunicato immineat, et occasione restitucionis faciendo non potest diferri absolucio sine periculo magno et si excommunicatus restituendi habeat uoluntatem, recipiat statim sacerdos ab ipso excommunicato iuramentum de stando mandatis ecclesie, et absoluat eum precipiendo sibi occulte in uirtute prestiti iuramenti, quod quamcito poterit, satisfaciat iuxta posse, et quod precipiat suis heredibus, quod satisfaciant pro eodem.</p>
                </div>
                <div>
                    <head>Capitulum 205</head>
                    <p>De occultis interdictis [206].</p>
                    <p>Si uero talis infirmus occulte interdictus uel excommunicatus, tam pauper sit, quod non habet unde in toto, uel in parte, satisfacere possit, recepto ab ipso iuramento occulte de stando mandatis ecclesie, iniungat ei sacerdos quod si conualuerit, et ad pinguiorem fortunam peruenerit, satisfaciat iuxta posse et absoluat eum iuxta formam predictam.</p>
                </div>
                <div>
                    <head>Capitulum 206</head>
                    <p>Ceterum si manifestum fuerit, aliquem infirmum excommunicatum esse uel interdictum, propter rapinam, decimas, primicias, debita, uel aliqua alia ad quorum restitucionem uel emendam teneatur, precipiendum est si manifeste quod [207] restitucionem uel solucionem incontinenti faciat iuxta posse, et si non potest incontinenti facere, quia forte non habet rem, que debet restitui, nec eius pretium, uel non est presens ille cui est solucio uel restitucio facienda, recipiat sacerdos firmam securitatem ab ipso infirmo per fideiussores, seu pignores, quod ipse uel heredes sui, restitucionem uel emendam facient iuxta posse et facta securitate, recipiat nichilominus sacerdos publice iuramentum ab ipso excommunicato uel interdicto, quod stabit mandatis ecclesie, uel iudicis, si propter hoc a iudice excommunicatus erat, et absoluat eum iuxta formam predictam.</p>
                </div>
                <div>
                    <head>Capitulum 207</head>
                    <p>De infirmis manifeste excommunicatis [208].</p>
                    <p>Si autem talis infirmus, manifeste excommunicatus uel interdictus, tam pauper sit quod non restitucionem, in toto uel in parte, possit facere, nec securitatem prestare, recepto iuramento ab ipso de stando mandatis ecclesie uel iudicis, si propter hoc a iudice excommunicatus erat, iniungat ei in uirtute prestiti iuramenti, quod si conualuerit, et ad [209] pinguiorem fortunam peruenerit, satisfaciat iuxta posse de eo, pro quo est excommunicatus, et absoluat eum iuxta formam predictam.</p>
                </div>
                <div>
                    <head>Capitulum 208</head>
                    <p>De excommunicato propter contumaciam [210].</p>
                    <p>Si autem infirmus fuerit excommunicatus aut interdictus propter contumaciam, uidelicet quia, citatus a iudice, noluit stare iuri uel in iudicio comparere, recipiet sacerdos simpliciter iuramentum ab ipso, coram testibus, quod stabit mandatis illius iudicis [211] qui eum excommunicauit, quo recepto, absoluat eum iuxta formam predictam, et precipiat ei quod, si conualuerit, compareat quamcito commode poterit coram illo iudice facturus quod de iure fuerit faciendum.</p>
                </div>
                <div>
                    <head>Capitulum 209</head>
                    <p>De excommanicatis propter uerberacionem clericorum [212].</p>
                    <p>Si uero propter uerberacionem clerici, uel alicuius religiose persone, infirmus excommunicatus sit, recipiat sacerdos ab eo simpliciter iuramentum quod stabit mandatis ecclesie, et absoluat eum, precipiendo sibi quod si conualuerit, accedat personaliter dominum papam, uel eius legatum, mandatum ipsius humiliter recepturus.</p>
                    <p>Si talis excommunicatus senex sit uel femina, cecus, uel unum pedem habens, aut puer infra XIIII annum constitutus, predicto iuramento ab ipsis recepto et absolucione exibita, precipiendum [213] est eis, quod si conualuerint, ad suum episcopum accedant eius mandatum humiliter recepturi.</p>
                </div>
                <div>
                    <head>Capitulum 210</head>
                    <p>De satisfaccione clerici [214].</p>
                    <p>Ne uero ipsum infirmum, licet absolutum, mori contingat, nulla prestita satisfaccione clerico iniuriam passo uel ab eodem clerico uenia de iniuria non petita, precipiat sacerdos eidem quod ab ipso clerico, si presens est uel haberi commode potest, petat ueniam de iniuria quam sibi fecit, et eciam alia dampna, si que propter hoc passus est, uel si non potest incontinenti de expensis et dampnis datis satisfacere seu haberi non potest clericus iniuriam passus, precipiat infirmus heredibus suis, quod de predictis satisfaciant pro eodem.</p>
                </div>
                <div>
                    <head>Capitulum 211</head>
                    <p>De absolucione infirmorum si facere noluerint quod iurarunt [215].</p>
                    <p>Si autem excommunicati in infirmitate, iuxta predictas formas fuerint absoluti, et recuperata sanitate facere noluerint, quod iurarunt, mittantur ad nos cum litteris, de absolucione obtenta et iuramento prestito continentibus ueritatem, ut ad faciendum quod iurarunt, per censuram ecclesiasticam compellantur.</p>
                    <p>Uerumtamen licet aliquis excommunicato, sanus uel infirmus, de parendo mandatis ecclesie uel iudicis prestiterit iuramentum, uel aliam caucionem, non est tamen communicandum eidem, quousque fuerit absolutus.</p>
                    <p>De Periuriis Et Penis Eorum.</p>
                </div>
                <div>
                    <head>Capitulum 212</head>
                    <p>Quia ex [216] frequenti et incauta iuracione periurium sepe contingit statutum est in iure, et nos precipimus obseruari, ut nullus clericus iurare presumat absque nostra licencia speciali, nisi super publicacionibus testamentorum, et causis propriis, uel ecclesiarum suarum in quibus eis damus iurandi [217] licenciam generalem.</p>
                </div>
                <div>
                    <head>Capitulum 213</head>
                    <p>De transgressione iuramenti [218].</p>
                    <p>Statutum est eciam consilio Narbonensi ut quicumque in transgressione iuramenti manifeste fuerit deprehensus, in ecclesia denuncietur periurus, qui si ammonitus satisfacere noluerit, tunc excommunicetur candelis accensis, et pulsatis campanis, singulis diebus Dominicis, et festiuis, et denuncietur intestabilis, et infamis, nec ad testimonium, uel ad alios actus legitimos admittatur.</p>
                    <p>Et hanc penam precipimus frequenter per ecclesias publicari.</p>
                    <p>Sed nolumus quod aliquis sacerdos aliquem parochianum suum denunciet periurum, uel infamem, nisi a nobis, uel archidiaconis nostris seu officiali nostro, uel alio iudice mandatum super hoc receperit speciale.</p>
                </div>
                <div>
                    <head>Capitulum 214</head>
                    <p>Contra laicos publice periuros [219].</p>
                    <p>Statutum est eciam in consilio Auinionensi per legatum sedis apostolice celebrato, contra publice periuros, seu conuictos de periurio, et eos, qui pertinaciter in excommunicacione per sex menses permanserint, pro eo quod faciles sunt homines ad periuria, et ad censuram ecclesiasticam contempnendam: ut nulli episcoporum liceat absoluere huiusmodi excommunicatos, qui per sex menses excommunicacionem sustinuerint animo indurato; sed ad sedem apostolicam absoluendi sicut sacrilegi et incendiarii, transmittantur.</p>
                    <p>Periurus uero, non potest aliam satisfaccionem facere nisi ut dictam sedem apostolicam adeat ut ei penitencia iniungatur.</p>
                </div>
                <div>
                    <head>Capitulum 215</head>
                    <p>De clericis periuris [220].</p>
                    <p>Si forte clerici fuerint, in utroque casu ab officio et beneficio ecclesiastico penitus repellantur ad quorum neutrum [221] restitui ualeant, nisi per summum pontificem, uel legatum ipsius.</p>
                    <p>Et hoc statutum precipimus per ecclesias publicari, ne aliquis se possit postmodum per ignoranciam excusare.</p>
                    <p>De Iudeis.</p>
                </div>
                <div>
                    <head>Capitulum 216</head>
                    <p>Precipimus ut iudei in Neumausensi diocesi commorantes, omni tempore in medio pectoris rotam portent, ut per hoc a christianis discernantur et in diebus lamentacionum [222] et dominice passionis, in publico non procedant, nec occasione puerorum suorum nutriendorum uel alia qualibet causa, nutrices, aut seruientes teneant in suis domibus christianos et si contra presumpserint, omnibus christianis [223], inhibeatur districte, ne cum eis audeant aliquod commercium exercere.</p>
                    <p>Interdicimus quoque, ne ipsi iudei in diebus dominicis et festiuis, presumant publice operari, et ne [224] carnes suas uendant, uel eas comedant publice in Quadragesima, seu aliis diebus, in quibus ab esu carnium abstinent christiani.</p>
                    <p>Quod si contra predicta fecerint, christianorum participacio, seu communio, usque ad satisfaccionem condignam, eis in commerciis et omnibus aliis denegetur.</p>
                    <p>Sub pena excommunicacionis inhibemus, ne quis christianorum, carnes refutatas a iudeis in macello christianorum presumat uendere, uel alibi infra uillam, precipientes, ut omnes christiani uitent conuiuia iudeorum, nec eos ad conuiuium recipiant, quia, cum ipsi apud christianos cibis communibus non utantur, indignum, atque sacrilegum est eorum cibos a christianis sumi; cum ea que Apostolo permittente nos sumimus, ab illis iudicentur immunda.</p>
                    <p>Nullus eciam chricianus, uel christiana, azima iudeorum manducet, aut cum eis in eadem domo habitet aut aliquem eorum pro medico in infirmitatibus uocet, aut aliquam medicinam recipiat, aut cum eis in balneo se lauet; nec eis super christianos, bailiuie, seu alia publica officia commitantur, ne in christianos occasionem habeant seuiendi; christiani autem qui non seruauerint supradicta, monicione premissa, excommunicacionis sententie supponantur.</p>
                    <p>Item uolumus, et districte precipimus, ut nullus inuitos uel nolentes paganos, Iudeos, seu quoscumque alios infideles, ad baptismum uenire compellat.</p>
                    <p>Si quis autem eorum ad christianos causa suscipiende fidei confugerit, postquam uoluntas eius fuerit ecclesie patefacta, christianus efficiatur, absque contradiccione et calumpnia aliquorum, et eciam dominorum, nec a possessionibus, seu aliis bonis, propter hoc nullatenus excludatur.</p>
                    <p>Baptizati tamen seruicia debita et consueta non minus debent propriis dominis exibere: si tamen eorum domini fuerint christiani, quia in hoc casu serui remanent post baptismum.</p>
                    <p>Uerumtamen si eorum domini iudei fuerint, uel alii infideles, baptismus a talium dominorum seruicio ipsos penitus liberauit.</p>
                    <p>Post Omnia Predicta Ponuntur Hic Quedam Capitula Non Habencia Titulos Speciales.</p>
                </div>
                <div>
                    <head>Capitulum 217</head>
                    <p>Districte prohibemus, ne aliquis rectoriam, seu uicariam alicuius ecclesie in diocesi Neumausensi presumat ab aliquo recipere, nisi prius nobis fuerit presentatus, et a nobis illius ecclesie curam receperit animarum.</p>
                </div>
                <div>
                    <head>Capitulum 218</head>
                    <p>De habentibus curam animarum [225].</p>
                    <p>Item prohibemus ne aliquis curam animarum alicuius ecclesie a nobis sibi commissam, uel committendam, singulis annis in synodo beati Luce presumat usque ad aliam synodum eiusdem festi beati Luce dimittere, nostra licencia non obtenta.</p>
                    <p>Precipientes districte, quod rectores uel sacerdotes parochiales, singulis annis ad utramque synodum uenient, et stent in synodo beati Luce cum capis rotundis, et in sinodo Pascali cum superpelliciis, in ecclesia dum synodus celebratur.</p>
                </div>
                <div>
                    <head>Capitulum 219</head>
                    <p>De recipientibus curam ecclesiarum [226].</p>
                    <p>Item prohibemus ne aliquis presumat curam duarum ecclesiarum recipere, nec eciam exercere sine nostra licencia nisi una pendere ex altera dinoscatur.</p>
                </div>
                <div>
                    <head>Capitulum 220</head>
                    <p>De cappellanis sic [227] recipientibus [228].</p>
                    <p>Item prohibemus ne aliquis prior seu rector alicuius ecclesie siue regularis fuerit, uel eciam secularis, presumat in ecclesia sua aliquem capellanum ponere ad curam animarum exercendam, sine nostro consilio et assensu.</p>
                </div>
                <div>
                    <head>Capitulum 221</head>
                    <p>Ne monachi regant populum [229].</p>
                    <p>Item in ecclesiis parochialibus, in quibus monachi habitant, populus per monachos non regatur, nec singuli monachi per quascumque ponantur parochiales ecclesias, sed in maiori conuentu, aut cum aliquibus fratribus suis maneant, sicut est in Lateranensi concilio constitutum; precipientes districte auctoritate domini pape, qua fungimur [230] in hac parte, quatinus statuta super reformacionem monachorum a felicis recordacionis a domino Gregorio papa edita, monachi studeant obseruare.</p>
                    <p>Inhibemus quoque, ne ab abbatibus, uel quibuscumque regularibus, seu secularibus clericis nostre diocesis, noui census imponantur, nec ueteres augeantur, nec partem reddituum presumant suis usibus applicare, nec porcionem debitam et antiquam clericorum qui per eos ad ecclesias presentantur, diminuant; nec ecclesias, cum uacauerint, propriis usibus applicent, ad quas consueuerunt clerici seculares pro rectoribus, seu perpetuis uicariis, presentari.</p>
                    <p>Si quis uero contra fecerit, irritum quod egerit habeatur.</p>
                </div>
                <div>
                    <head>Capitulum 222</head>
                    <p>De redditibus ecclesiarum [231].</p>
                    <p>Item prohibemus districte, ne aliquis clericus futuros redditus alicuius ecclesie nostre diocesis emat, recipiendo ad firman ipsam ecclesiam cum redditibus ipsius ecclesie sub certo precio, sine nostro consilio et assensu, nisi prior, seu rector ipsius ecclesie, ad studium theologie uoluerint ire et tunc eciam regularibus, uel laicis, ecclesiam ad firmam id est a prefatius concedere non presumat.</p>
                </div>
                <div>
                    <head>Capitulum 223</head>
                    <p>Ne quis teneat sacerdotem alterius diocesis [232].</p>
                    <p>Item prohibemus, ne aliquis prior seu rector alicuius ecclesie Neumausensis diocesis, presumat tenere in ecclesia sibi commissa aliquem sacerdotem alterius diocesis, nisi prius cum litteris testimonialibus sui episcopi se presentauerit coram nobis.</p>
                </div>
                <div>
                    <head>Capitulum 224</head>
                    <p>De promittentibus obedienciam [233].</p>
                    <p>Item prohibemus, ne aliquis presbyter [234] qui professionem seu obedienciam fecerit regularem, licet nondum habitum susceperit, presumat sine nostra licencia expressa, curam animarum exercere in diocesi Neumausensi; districte precipientes, quod regulares conuersi, seu clerici fuerint, siue laici [235] deferant habitum regularem, et uiuant sine proprio, atque caste.</p>
                </div>
                <div>
                    <head>Capitulum 225</head>
                    <p>De capellanis parochialibus [236].</p>
                    <p>Item prohibemus, ne cappellani parochialium ecclesiarum nostre diocesis, a parochianis suis in infirmitate constitutis, donaciones recipiant bonorum suorum, nisi eis aliqua consanguinitatis linea sint coniuncti, uel nisi nomine ecclesiarum donaciones receperint supradictas, quia in fraude ecclesiarum, et ipsorum eciam infirmorum qui tales donaciones cappellanis seu sacerdotibus parochialibus faciunt [237] multotiens ab ipsis sacerdotibus occulte hoc procurantur fieri sub specie pietatis.</p>
                </div>
                <div>
                    <head>Capitulum 226</head>
                    <p>De restitucionibus [238].</p>
                    <p>Sub pena excommunicacionis et suspensionis officii, districte precipimus omnibus sacerdotibus nostre diocesis, ne dampna data seu forisfacta, sibi, ut aliis restituant, in penitencia restituta, differant restituere, uel sibi retinere presumant, sed illis restituant integraliter sine mora, et fraude, quibus est restitucio facienda.</p>
                    <p>Qui autem contra hoc fecerit, comperta super hoc ueritate, quod receperit, cum uerecundia reddere compelletur, et tantumdem pauperibus erogare; et si restituere, uel de pena satisfacere nequiuerit, alia pena graui iuxta nostrum arbitrium punietur.</p>
                </div>
                <div>
                    <head>Capitulum 227</head>
                    <p>De inuadentibus possessionem [239].</p>
                    <p>Quia pro certo didicimus quod quidam clerici, ob amorem et graciam amicorum suorum clericorum uel eciam laicorum, possessiones alienas uiolenter inuadunt, uindemiando uineas, segetes et fructus alios colligendo, atque aliquos occasione huiusmodi frequenter uerberant, et eciam uulnerant, propter quod contra clericos magnum scandalum in populo generatur; hoc sub pena excommunicacionis fieri prohibemus districtissime.</p>
                    <p>Et si quis contra fecerit, fructus, quos de possessionibus aliorum, contra quos questionem non habent, ob amorem et graciam alicuius collegerit, reddere compelletur.</p>
                    <p>Et si plures simul hoc fecerint, unusquisque ad restitucionem totaliter compelletur, donec plene, quod ablatum est, fuerit restitutum; et alia pena iuxta nostrum arbitrium a nobis nichilominus punietur.</p>
                    <p>Qui uero, occasione inuasionis predicte uel alia de causa, ob graciam et amorem alterius, aliquem uulnerare, seu uerberare presumpserit, de nostra diocesi expelletur, grauiori pena, si culpe qualitas postulauerit, puniendus; nec restituetur, donec passo iniuriam satisfecerit competenter.</p>
                    <p>Quidam clerici sibi dono uel precio a laicis cedi faciunt acciones, ut aduersarios ad ecclesiasticum forum trahant, et eos, quousque cum eis composuerint, fatigant laboribus et expensis: quod fieri de cetero prohibemus.</p>
                </div>
                <div>
                    <head>Capitulum 228</head>
                    <p>De questoribus [240].</p>
                    <p>Helemosinarum questores, quorum quidam se alios mentiendo, abusiones nonnullas in sua predicacione proponunt, admitti, seu recipi, nisi apostolicas, uel nostras, seu domini archiepiscopi Narbonensis litteras ueras exibeant, prohibemus et tunc preter id quod in ipsis continebitur litteris, nichil populo proponere permittantur nec cartelli, seu cedule recipiantur ab eisdem, nec remissiones facte per alios quam per dominum papam, uel per dominum archiepiscopum Narbonensem, seu per nos, in ecclesia recitentur; nec cruces seu reliquias populo ostendere permittantur nec [241] ab eisdem questoribus occasione faciendi questam aliud requiratur.</p>
                </div>
                <div>
                    <head>Capitulum 229</head>
                    <p>De festis [242].</p>
                    <p>Precipimus quod festa, tam a clericis quam a laicis Neumausensis diocesis celebrentur et colantur que Neumausensis ecclesia precipit coli, et eciam uenerari, nec frangantur occasione elemosine, piis locis uel pauperibus erogande.</p>
                </div>
                <div>
                    <head>Capitulum 230</head>
                    <p>De ieiuniis quatuor temporum [243].</p>
                    <p>Item ad tollendam quorumdam dubietatem de celebrando festo beati Mathie, et ieiuniis quatuor temporum in septembri statutum fuit in consilio Narbonensi, ut semper in anno bisextili posteriore die celebretur festum predictum, et in quarta feria, que tercia primo in septembri occurerit, ieiunia quatuor temporum celebrentur.</p>
                </div>
                <div>
                    <head>Capitulum 231</head>
                    <p>Quisque presbyter debet habere uestes sacerdotales [244].</p>
                    <p>Statuimus precipiendo, quod quilibet presbyter, in principio sui presbyteratus, faciat fieri et habeat uestes sacerdotales proprias, cum quibus cum mortuus fuerit, ualeat sepelliri.</p>
                </div>
                <div>
                    <head>Capitulum 232</head>
                    <p>Nullus ordinatur ab alieno episcopo [245].</p>
                    <p>Prohibemus districte, ne aliqui clerici Neumausensis diocesis, ab alieno episcopo se permittant uel faciant ordinari, sine nostra licencia et assensu et quod si fecerint, execucionem Ordinis non habebunt, ad quam non restituentur, quousque condignam penitenciam egerint de transgressione huiusmodi et contemptu.</p>
                </div>
                <div>
                    <head>Capitulum 233</head>
                    <p>Quia parochialis sacerdos erga parochianos suos, in omnibus suis actibus atque dictis, patientem se debet ostendere ac benignum, ut per ipsius sacerdotis uitam laudabilem et humilitatis, exemplum eos inuitet ad deuocionem diuini officii et peccatorum suorum confessionem eidem sacerdoti libentius et securius faciendam, districtius inhibemus, ne aliquis sacerdos parochialis presumat temeritate qualibet, suam parochianam uel parochianum uerberare, aut eis uerba contumeliosa et iniuriosa dicere, per que presumi possit, eos furtum, adulterium, seu alia crimina commississe.</p>
                    <p>Quia illi qui talia uerba dici audiunt a presbyteris parochialibus, credunt de facili esse uera, cum peccata parochianorum suorum audierint in penitencia que uerbo, signo uel [246] nutu non debent alicui reuelare; presbyter uero qui contra presentem prohibicionem nostram facere presumpserit ab illa parochia in qua ista commiserit, remouebitur, nec ibi nec alibi recipiet curam animarum donec de tanto excessu condignam egerit penitenciam et passis iniuriam satisfecerit competenter.</p>
                </div>
                <div>
                    <head>Capitulum 234</head>
                    <p>De banno fructuum [247].</p>
                    <p>Districte precipimus ut in locis in quibus, post sonitum campane seu buccine de nocte, laici ire sine lumine prohibentur, clerici eandem prohibicionem debent obseruare, alioquin pene que propter hoc laicis imponuntur, eos uolumus subiacere quamper cappellanos locorum illorum, nostro nomine ab ipsis clericis exigi, uolumus et mandamus; et si eam soluere noluerint requisiti, eamdem penam duplicatam soluere compellentur; et idem de banno fructuum precipimus obseruari ut per hoc laicorum scandalum euitetur et clerici ab illicitis arceantur.</p>
                </div>
                <div>
                    <head>Capitulum 235</head>
                    <p>Cum ex officii nostri debito teneamur excessus corrigere subditorum, ne sanguis ipsorum de nostris manibus requiratur, et publice utilitatis intersit ne crimina remaneant impunita, uolumus, et sub pena excommunicacionis, districte precipimus ut si quis clericus homicidium, sacrilegium, incendium, uel furtum, in nostra diocesi manifeste repertus fuerit commisisse uel aliquem atrociter, nisi se defendendo, fecerit uulnerasse, capiatur per archidiaconum, si presens fuerit, uel per archipresbyterum; uel si archipresbyter presens non fuerit, per priorem canonicum, uel per rectorem, seu cappellanum illius ecclesie, in cuius parochia predicta crimina commissa fuerint, capiatur et, captus; apud Neumausum ad nos per clericos [248] adducatur, adiunctis aliquibus laicis, si opus fuerit ad uiolenciam repellendam, si forsitan inferri per aliquos timeretur.</p>
                </div>
                <div>
                    <head>Capitulum 236</head>
                    <p>De clericis coniugatis [249].</p>
                    <p>Districte precipimus quod clerici coniugati uolentes gaudere priuilegio clericali, tonsuram et coronam publice portent, si tamen bigami non fuerint et vilia officia non exerceant, nec portent uestes uirides, rubeas, seu uirgatas.</p>
                </div>
                <div>
                    <head>Capitulum 237</head>
                    <p>De cartis [250].</p>
                    <p>Item prohibemus ne creditores instrumenta seu cartas super debitis contractis confectas presumant occulte et maliciose retinere, postquam de debitis eisdem creditoribus plene fuerit satisfactum; quod se fecerint, excommunicabuntur, sicut est in Narbonensi constitutum consilio et hoc per ecclesias publice proponatur.</p>
                </div>
                <div>
                    <head>Capitulum 238</head>
                    <p>In Narbonensi consilio fuit sub obtestacione diuini iudicii inhibitum et preceptum principibus, baronibus, bailiuis et consulibus, ut, si contingat aliquem laicum, pro iniuria dicto uel facto illata clerico, uel pro aliqua alia questione ecclesiastica, excommunicari per ordinarium uel iudicem delegatum, uel alias pro tali causa puniri, ad res uel bona eiusdem clerici seu parentum suorum, occasione predicta, manus suas extendere non presumant, aut interdicere furnum uel molendinum aut aliquod aliud commercium commune; quod si fecerint, nisi legitime moniti [251] cessauerint, excommunicacionis uinculo debent innodari et hoc per ecclesias laicis publice [252] intimetur.</p>
                </div>
                <div>
                    <head>Capitulum 239</head>
                    <p>Item statuit consilium Ualentinum, quod si aliqui excommunicati statuta faciant, precepta seu banna contra excommunicatores seu denunciatores excommunicacionum latarum quod dictum consilium censuit esse quasi hereticum et ad [253] disciplina ecclesiastica alienum cum discrete fiet hoc in contemptum clauium et confusionem ipsarum quas ipsi nituntur infringere malicia obstinata, licet excommunicati intelligantur per constitucionem domini Honorii pape quia tamen constitucionem illam contemnunt, statuit dictum consilium quod quicumque statutum preceptum, bannum interdictum furni, molendini, ignis, aque seu aliorum commerciorum seu mandatum fecerint contra excommunicatores uel denunciatores apertum, tacitum, uel occultum, denuncientur propter hoc excommunicati; et si moniti infra X dies non reuocauerint denuncientur excommunicati per totam prouinciam et eciam in uicinis prouinciis si uidebitur expedire et cessetur a diuinis in omnibus locis ad que uenerint taliter excommunicati quamdiu moram fecerint in eisdem nec absoluantur donec de dampnis et iniuriis illatis propter hoc ecclesie et personis ecclesiasticis satisfecerint competenter.</p>
                    <p>Et hoc laicis est generaliter intimandum.</p>
                </div>
                <div>
                    <head>Capitulum 240</head>
                    <p>Nullus clericus tallietur [254].</p>
                    <p>Item statutum est in consilio Narbonensi, ut clerici occasione patrimonii sui uel persone nullatenus tallientur.</p>
                    <p>Et tam consules quam alii laici ab huiusmodi talliis et [255] exaccionibus per censuram ecclesiasticam si necesse fuerit compellantur; et hoc idem de ecclesiis et hominibus ecclesiarum precipitur in eodem consilio obseruari.</p>
                </div>
                <div>
                    <head>Capitulum 241</head>
                    <p>In lateranensi consilio est statutum quod si laici a talibus grauaminibus clericorum et ecclesiarum moniti desistere noluerint tam ipsi quam fautores eorum excommunicacioni se nouerint subiacere nec communioni reddentur donec satisfecerint competenter et hoc laicis intimetur [256].</p>
                </div>
                <div>
                    <head>Capitulum 242</head>
                    <p>Nullus clericus dat pedagium uel leudam [257].</p>
                    <p>Statuit nichilominus predictum consilium Narbonense quod clerici uel uiri ecclesiastici uel religiosi non dent de rebus suis pedagium siue leudam.</p>
                </div>
                <div>
                    <head>Capitulum 243</head>
                    <p>A felicis recordacionis domino Honorio summo pontifice excommunicacionis sentencia est prolata contra omnes statutarios [258] et scriptores statutorum, que fiunt contra Ecclesie libertatem nec non contra potestates, consules, rectores et consiliarios locorum ubi huiusmodi statuta et consuetudines edite fuerint et seruate nec non et contra illos qui secundum ea presumpserint iudicare, uel in publicam formam scribere iudicata; et hoc in ecclesiis, publice proponatur.</p>
                </div>
                <div>
                    <head>Capitulum 244</head>
                    <p>Nullus clericus faciat colligaciones societates uel confratrias [259].</p>
                    <p>Quia colligaciones, societates, confratrie seu coniuraciones, quocumque nomine censeantur, reprobate sunt a canonibus et eciam a constitucionibus consiliorum factorum per legatos sedis apostolice, in partibus et prouinciis istis, omnino interdicte et cassate, et excommunicacio lata in factores sicut in Ualentino consilio continetur.</p>
                    <p>Ideoque in predictis consiliis inherendo, auctoritate predictorum consiliorum districte prohibemus ne aliqui coniuraciones, colligaciones, confratrias seu alias quascumque obligaciones, fide uel iuramento seu qualibet alia firmancia interpositis facere presumant contra ecclesias uel personas ecclesiasticas seu contra ecclesiasticas libertates, penas timentes super hoc in consiliis et canonibus promulgatas.</p>
                    <p>Hoc est in ecclesiis publice proponendum.</p>
                </div>
                <div>
                    <head>Capitulum 245</head>
                    <p>Quia periculosum est omnibus sentenciam excommunicacionis incurrere et eam sustinere animo indurato, districte precipimus sacerdotibus ecclesiarum parochialium uniuersis, ut parochianos suos publice moneant, et frequenter singulis annis, ne culpa sua se permittant excommunicacionis uinculo innodari, denunciando eis quod quicumque post legitimam admonicionem se excommunicari presumpserint, in VIIII libris et uno denario Turonensi punietur, sicut statutum fuit per dominum Lodouicum regem Francie in consilio apud Appamiam celebrato, quod fuit per ecclesiam approbatum.</p>
                </div>
                <div>
                    <head>Capitulum 246</head>
                    <p>Item significetur eisdem parochianis quod si per annum contumaciter in excommunicacionis sentencia permanserint, bona eorum cadent omnia in commissum, sicut ab illustri domino Lodouico rege Francorum, filio predicti domini Lodoici fuit constitutum et preceptum obseruari in prouincia Narbonensi, super quo litteras suas patentes dedit, et concessit uniuersis episcopis prouincie Narbonensis que omnia fuerunt postmodum per ecclesiam approbata.</p>
                </div>
                <div>
                    <head>Footnotes</head>
                    <p>[1] extrema in brackets.</p>
                    <p>[2] De forma baptismi in brackets.</p>
                    <p>[3] Petre uel Martine, ego baptizo te in nomine Patris et Filii et Spiritus sancti. in quotacion brackets.</p>
                    <p>[4] ego in quotacion brackets.</p>
                    <p>[5] Baptizo te in nomine Patris et Filii et Spiritus sancti in quotacion brackets.</p>
                    <p>[6] Baptizo te in nomine Christi in quotacion brackets.</p>
                    <p>[7] De copia aque in quotacion brackets.</p>
                    <p>[8] Ego baptizo te in nomine Patris et Filii et Spiritus sancti in quotacion brackets.</p>
                    <p>[9] De prohibicione baptismi in quotacion brackets.</p>
                    <p>[10] -c in brackets.</p>
                    <p>[11] te in brackets.</p>
                    <p>[12] De infante mortuo in brackets.</p>
                    <p>[13] De infante exposito inuento mortuo in brackets.</p>
                    <p>[14] de hoc in brackets.</p>
                    <p>[15] quotacion brackets begin here.</p>
                    <p>[16] ego te lineo in quotacion brackets.</p>
                    <p>[17] dicendo: ego te lineo etc. in brackets.</p>
                    <p>[18] faciat in brackets.</p>
                    <p>[19] De patrinis in brackets.</p>
                    <p>[20] De unccione olei loco christmatis in brackets.</p>
                    <p>[21] De fontibus in brackets.</p>
                    <p>[22] Si sacerdos pro baptismo uel penitencia fuerit requisitus in brackets.</p>
                    <p>[23] De capullis in brackets.</p>
                    <p>[24] De muliere laborante in partu in brackets.</p>
                    <p>[25] Ego te baptizo in nomine Patris, et Filii et Spiritus sancti in quotacion brackets.</p>
                    <p>[26] De muliere in puerpuerio decedente in brackets.</p>
                    <p>[27] -s in descedere in parenthesis.</p>
                    <p>[28] De licencia confessionis in brackets.</p>
                    <p>[29] De accusacione in brackets.</p>
                    <p>[30] De surdis, cecis et mutis in brackets.</p>
                    <p>[31] Nullus presbyter recipiat parochianum alterius ad confessionem in brackets.</p>
                    <p>[32] Ubi debet confessiones audire in brackets.</p>
                    <p>[33] Nullus in faciem respiciat confitentes in brackets.</p>
                    <p>[34] re- in retorqueat in brackets.</p>
                    <p>[35] frater non debeo te audire, uade ad tuum sacerdotem in quotacion brackets.</p>
                    <p>[36] frater non audiam te, nisi prius fueris absolutus in quotacion brackets.</p>
                    <p>[37] Pater noster in quotacion brackets.</p>
                    <p>[38] Credo in Deum in quotacion brackets.</p>
                    <p>[39] Aue Maria in quotacion brackets.</p>
                    <p>[40] -er in brackets.</p>
                    <p>[41] frater confitere, quia homines sumus, et sine peccato in hoc mundo esse non possumus. Nam si uere confessus fueris, et contritus, et proponis amplius non peccare, Deus sine dubio remittet tibi culpam, et ego te auctoritate Dei absoluam a pena. Si autem nolueris confiteri in hac uita, confitebis in alia, inuitus, in conspectu omnium (angelorum et amicorum et inimicorum, et damnaber is in perpetuum. in quotacion brackets.</p>
                    <p>[42] De temptacione in brackets.</p>
                    <p>[43] De regularibus in brackets.</p>
                    <p>[44] De clericis in brackets.</p>
                    <p>[45] De principibus et militibus in brackets.</p>
                    <p>[46] De mercatoribus in brackets.</p>
                    <p>[47] De agricultoribus in brackets.</p>
                    <p>[48] De mercenariis in brackets.</p>
                    <p>[49] De adulteris et incestu in brackets.</p>
                    <p>[50] quod in brackets.</p>
                    <p>[51] et in brackets.</p>
                    <p>[52] et in brackets.</p>
                    <p>[53] Quotacion bracket begins here.</p>
                    <p>[54] Confiteor Deo etc. in quotacion brackets.</p>
                    <p>[55] sacerdos in brackets.</p>
                    <p>[56] Qualiter penitencia est iniungenda in brackets.</p>
                    <p>[57] Confiteor Deo etc. in quotacion brackets.</p>
                    <p>[58] Ego iniungo tibi talem penitenciam pro peccatis que confessus es in quotacion brackets.</p>
                    <p>[59] Indulgenciam, absolucionem et remissionem omnium peccatorum tuorum tribuat tibi omnipotens et misericors Deus: et ego te absoluo auctoritate Domini nostri Iesu Christi, et beatorum apostolorum Petri et Pauli, et officii mihi commissi, ab hiis peccatis que confessus es, et aliis oblitis in quotacion brackets.</p>
                    <p>[60] Sacerdos non debet infirmis iniungere penitenciam in brackets.</p>
                    <p>[61] Quotacion bracket begins here.</p>
                    <p>[62] Quomodo debet facere sacerdos si petit sacerdotem infirmus in brackets.</p>
                    <p>[63] b in obsculum in parenthesis.</p>
                    <p>[64] crux in brackets.</p>
                    <p>[65] Qualiter debet absolui infirmus in brackets.</p>
                    <p>[66] De peccatis quibus nullus potest uere penitere in brackets.</p>
                    <p>[67] De dampnis datis in brackets.</p>
                    <p>[68] ipsum in brackets.</p>
                    <p>[69] De restitucione in brackets.</p>
                    <p>[70] fiat in brackets.</p>
                    <p>[71] De rebus inuentis in brackets.</p>
                    <p>[72] uero in brackets.</p>
                    <p>[73] si in brackets.</p>
                    <p>[74] Quod nomina illorum qui confitentur scribantur in brackets.</p>
                    <p>[75] De medicis in brackets.</p>
                    <p>[76] super in brackets.</p>
                    <p>[77] De confessoribus eligendis in brackets.</p>
                    <p>[78] De commutacionibus ieiuniorum in brackets.</p>
                    <p>[79] De uotis emitendis in brackets.</p>
                    <p>[80] eis in brackets.</p>
                    <p>[81] De custodia Eucharistie in brackets.</p>
                    <p>[82] Quomodo eucharistia debeat ferri ad infirmos in brackets.</p>
                    <p>[83] quam in brackets.</p>
                    <p>[84] sacerdotes in brackets.</p>
                    <p>[85] fuerit in brackets.</p>
                    <p>[86] De peccato manifesto in brackets.</p>
                    <p>[87] tergiuersacione seu in brackets.</p>
                    <p>[88] De quibus debet fieri hostia in brackets.</p>
                    <p>[89] De sanguine Christi in brackets.</p>
                    <p>[90] tantum in brackets.</p>
                    <p>[91] fuerit in brackets.</p>
                    <p>[92] omni in brackets.</p>
                    <p>[93] quod in brackets.</p>
                    <p>[94] De ueneracione rerum ecclesiarum et obligacione ipsarum in brackets.</p>
                    <p>[95] Hoc est corpus meum in quotacion brackets.</p>
                    <p>[96] Nullus celebret duas missas in brackets.</p>
                    <p>[97] res in loca in brackets.</p>
                    <p>[98] Quomodo debent lauari corporalia in brackets.</p>
                    <p>[99] De ornamentis ministrorum in brackets.</p>
                    <p>[100] De corporalibus in brackets.</p>
                    <p>[101] -c in nec in brackets.</p>
                    <p>[102] De rebus ecclesie et cimiterio in brackets.</p>
                    <p>[103] De iudicibus in brackets.</p>
                    <p>[104] u in baiuli in brackets.</p>
                    <p>[105] De rapinis ecclesiarum in brackets.</p>
                    <p>[106] h in hospitali in brackets.</p>
                    <p>[107] qui in brackets.</p>
                    <p>[108] stica in ecclesiasticarum in brackets.</p>
                    <p>[109] in in brackets.</p>
                    <p>[110] De recognicionibus in brackets.</p>
                    <p>[111] Nullus clericus feminas teneat in brackets.</p>
                    <p>[112] Nullus clericus concubinam teneat in brackets.</p>
                    <p>[113] De clericis beneficiatis in brackets.</p>
                    <p>[114] Quomodo debent rectoresseruire ecclesiis suis: in bracketsl</p>
                    <p>[115] De annualibus in brackets.</p>
                    <p>[116] uel plurium in brackets.</p>
                    <p>[117] De annualibus in brackets.</p>
                    <p>[118] ut in brackets.</p>
                    <p>[119] De notariis in brackets.</p>
                    <p>[120] De relictis ad pias causas in brackets.</p>
                    <p>[121] De publicacionibus testamentorum in brackets.</p>
                    <p>[122] que in brackets.</p>
                    <p>[123] Quod nullus eligat sub certo precio sepulturam in brackets.</p>
                    <p>[124] De intrantibus religionem in brackets.</p>
                    <p>[125] Si intrat religionem infrmus in brackets.</p>
                    <p>[126] in infirmitate in brackets.</p>
                    <p>[127] Nullus recipiat parrochianum alterius ad ecclesiastica sacramenta in brackets.</p>
                    <p>[128] Nullus parrochianos alterius sepeliat in brackets.</p>
                    <p>[129] Quibus deneganda est sepultura in brackets.</p>
                    <p>[130] si in brackets.</p>
                    <p>[131] De decimis in brackets.</p>
                    <p>[132] De primiciis in brackets.</p>
                    <p>[133] pro in brackets.</p>
                    <p>[134] pro in brackets.</p>
                    <p>[135] ius in brackets.</p>
                    <p>[136] si in brackets.</p>
                    <p>[137] De etate in brackets.</p>
                    <p>[138] completus in brackets.</p>
                    <p>[139] De prohibicione matrimonii in brackets.</p>
                    <p>[140] priorum in brackets.</p>
                    <p>[141] De consanguinitate in brackets.</p>
                    <p>[142] De uoto uel castitate in brackets.</p>
                    <p>[143] De commatribus in brackets.</p>
                    <p>[144] De filia sui spiritualis filii in brackets.</p>
                    <p>[145] De filia compatris sui in brackets.</p>
                    <p>[146] De adulteris in brackets.</p>
                    <p>[147] predictos in brackets.</p>
                    <p>[148] De matrimoniis clandestinis in brackets.</p>
                    <p>[149] certos in brackets.</p>
                    <p>[150] suorum in brackets.</p>
                    <p>[151] se in brackets.</p>
                    <p>[152] Quomodo debet dari benediccio nupcialis in brackets.</p>
                    <p>[153] In quo tempore non debet dari benediccio nupcialis in brackets.</p>
                    <p>[154] ad octauas in brackets.</p>
                    <p>[155] completas in brackets.</p>
                    <p>[156] ante in brackets.</p>
                    <p>[157] sed in ipsa dominica post Pentecosten in brackets.</p>
                    <p>[158] sentenciam interdicti in brackets.</p>
                    <p>[159] De maiori excommunicacione in brackets.</p>
                    <p>[160] Excommunico te in quotacion brackets.</p>
                    <p>[161] maior in brackets.</p>
                    <p>[162] ac percepcione in brackets.</p>
                    <p>[163] De minori excommunicacione in brackets.</p>
                    <p>[164] cum excommunicato in brackets.</p>
                    <p>[165] De interdicto in brackets.</p>
                    <p>[166] Interdico te in quotacion brackets.</p>
                    <p>[167] Subpono te interdicto ecclesiastico in quotacion brackets.</p>
                    <p>[168] interdico seu in brackets.</p>
                    <p>[169] Prohibeo tibi ingressum ecclesie in brackets.</p>
                    <p>[170] De sentencia suspensionis in brackets.</p>
                    <p>[171] Suspendo te ab officio tuo in quotacion brackets.</p>
                    <p>[172] esset in brackets.</p>
                    <p>[173] Quomodo debet fieri sentencia interdicti in brackets.</p>
                    <p>[174] Quotacion bracket begins here.</p>
                    <p>[175] in scriptis ei ingressum ecclesie interdico in quotacion brackets.</p>
                    <p>[176] talam in brackets.</p>
                    <p>[177] Ego P. rector uel cappellanus talis ecclesie, cum monuerim generaliter omnes in tali ecclesia, primo, secundo, tercio ut quicumque fecerit talem talam uel ignem apposuit, uel talem furtum comisit, satisfaceret infra talem diem iam elapsum, et nullus satisfacere curauerit, ideo eum uel eos, qui predicta fecerunt, in scriptis suppono ecclesiastico interdicto. in quotacion brackets.</p>
                    <p>[178] De minori excommunicacione in brackets.</p>
                    <p>[179] et que in brackets.</p>
                    <p>[180] seu in brackets.</p>
                    <p>[181] si sunt in brackets.</p>
                    <p>[182] hoc in brackets.</p>
                    <p>[183] exclusis in brackets.</p>
                    <p>[184] De recipientibus crecem in brackets.</p>
                    <p>[185] interdicti in brackets.</p>
                    <p>[186] eciam in brackets.</p>
                    <p>[187] et in brackets.</p>
                    <p>[188] ex in brackets.</p>
                    <p>[189] ad in brackets.</p>
                    <p>[190] De infirmis absoluendis in brackets.</p>
                    <p>[191] episcopo in brackets.</p>
                    <p>[192] De excommunicatis propter uiolacionem ecclesiarum in brackets.</p>
                    <p>[193] rem in brackets.</p>
                    <p>[194] in in brackets.</p>
                    <p>[195] sacerdos in brackets.</p>
                    <p>[196] Miserere mei Deus in quotacion brackets.</p>
                    <p>[197] Deus misereatur nostri in quotacion brackets.</p>
                    <p>[198] Kyrie eleison in quotacion brackets.</p>
                    <p>[199] Pater noster in quotacion brackets.</p>
                    <p>[200] Saluum fac seruum tuum in quotacion brackets.</p>
                    <p>[201] Dominus uobiscum in quotacion brackets.</p>
                    <p>[202] Oremus in quotacion brackets.</p>
                    <p>[203] Deus cui proprium est misereri semper et parcere; suscipe deprecacionem nostram et famulum tuum quem delictorum et excommunicacionis cathena constringit, miseracio tue pietatis absoluat, per Christum Dominum nostrum in quotacion brackets.</p>
                    <p>[204] Quotacion bracket begins here.</p>
                    <p>[205] De habentibus uoluntatem restituendi in brackets.</p>
                    <p>[206] De occultis interdictis in brackets.</p>
                    <p>[207] restitucionem uel emendam teneatur, precipiendum est si manifeste quod in brackets.</p>
                    <p>[208] De infirmis manifeste excommunicatis in brackets.</p>
                    <p>[209] ad in brackets.</p>
                    <p>[210] De excommunicato propter contumaciam in brackets.</p>
                    <p>[211] iudicis in brackets.</p>
                    <p>[212] De excommanicatis propter uerberacionem clericorum in brackets.</p>
                    <p>[213] -um in brackets.</p>
                    <p>[214] De satisfaccione clerici in brackets.</p>
                    <p>[215] De absolucione infirmorum si facere noluerint quod iurarunt in brackets.</p>
                    <p>[216] ex in brackets.</p>
                    <p>[217] iurandi in brackets.</p>
                    <p>[218] De transgressione iuramenti in brackets.</p>
                    <p>[219] Contra laicos publice periuros in brackets.</p>
                    <p>[220] De clericis periuris in brackets.</p>
                    <p>[221] neutrum in brackets.</p>
                    <p>[222] lamentacionum in brackets.</p>
                    <p>[223] et si contra presumpserint, omnibus christianis in brackets.</p>
                    <p>[224] ne in brackets.</p>
                    <p>[225] De habentibus curam animarum in brackets.</p>
                    <p>[226] De recipientibus curam ecclesiarum in brackets.</p>
                    <p>[227] sic in parenthesis.</p>
                    <p>[228] De cappellanis (sic) recipientibus in brackets.</p>
                    <p>[229] Ne monachi regant populum in brackets.</p>
                    <p>[230] qua fungimur in quotacion brackets.</p>
                    <p>[231] De redditibus ecclesiarum in brackets.</p>
                    <p>[232] Ne quis teneat sacerdotem alterius diocesis in brackets.</p>
                    <p>[233] De promittentibus obedienciam in brackets.</p>
                    <p>[234] presbyter in brackets.</p>
                    <p>[235] siue laici in brackets.</p>
                    <p>[236] De capellanis parochialibus in brackets.</p>
                    <p>[237] faciunt in brackets.</p>
                    <p>[238] De restitucionibus in brackets.</p>
                    <p>[239] De inuadentibus possessionem in brackets.</p>
                    <p>[240] De questoribus in brackets.</p>
                    <p>[241] cruces seu reliquias populo ostendere permittantur nec in brackets.</p>
                    <p>[242] De festis in brackets.</p>
                    <p>[243] De ieiuniis quatuor temporum in brackets.</p>
                    <p>[244] Quisque presbyter debet habere uestes sacerdotales in brackets.</p>
                    <p>[245] Nullus ordinatur ab alieno episcopo in brackets.</p>
                    <p>[246] uel in brackets.</p>
                    <p>[247] De banno fructuum in brackets.</p>
                    <p>[248] ad nos per clericos in brackets.</p>
                    <p>[249] De clericis coniugatis in brackets.</p>
                    <p>[250] De cartis in brackets.</p>
                    <p>[251] moniti in brackets.</p>
                    <p>[252] publice in brackets.</p>
                    <p>[253] d in ad in parenthesis.</p>
                    <p>[254] Nullus clericus tallietur in brackets.</p>
                    <p>[255] et in brackets.</p>
                    <p>[256] et hoc laicis intimetur in brackets.</p>
                    <p>[257] Nullus clericus dat pedagium uel leudam in brackets.</p>
                    <p>[258] third t in statutarios in brackets.</p>
                    <p>[259] Nullus clericus faciat colligaciones societates uel confratrias in brackets.</p>
                </div>
            </div>
        </body>
    </text>
</root>
