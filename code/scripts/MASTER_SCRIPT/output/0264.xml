<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Vicenza (#0264)</title>
                <recordID>0264</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate precision="circa">1317</origDate>
                <dateNotes/>
                <origPlace>Vicenza</origPlace>
                <diocese>Vicenza</diocese>
                <province>Aquileia</province>
                <country>Italy</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 264</p>
                <p>Year: 1317</p>
                <p>Month: None</p>
                <p>Day: None</p>
                <p>Circa: Yes</p>
                <p>DatingNotes: None</p>
                <p>Place: Vicenza</p>
                <p>Diocese: Vicenza</p>
                <p>Province: Aquileia</p>
                <p>CountryModern: Italy</p>
                <p>Latitude: 45.55</p>
                <p>Longitude: 11.55</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: Sperandio</p>
                <p>IssuingAuthorityAlt: None</p>
                <p>RegnalStart: 1315</p>
                <p>RegnalEnd: 1320</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Mantese, Memorie storiche della chiesa vicentina, II, doc 19 (pp542-565)</p>
                <p>EditionOther: Secco, Riforma del clero</p>
                <p>SourceNotes: survives in 16th-c copy in Arch Cap di Verona</p>
                <p>TranscriptionNotes: None</p>
                <p>BaseText: ['Library Scan', 'WebDownload']</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Sperendius permissione divina episcopus vincentinus approbante ecclesia vincentina ad praesentium certitudinem et memoriam futurorum.In hac nostra episcopali Synodo ad laudem Dei omnipotentis et reformationem totius cleri, ac etiam salutem omnium subditorum nostrorum clericorum et etiam laicorum solenniter congregata, quasdam constitutiones per nos editas publicamus, quas quidem constitutiones insimul cum antiquis [1] in hac praesenti Synodo propter ipsarum abbreviationem et emendationem duximus publicandas, mandantes ipsas ab omnibus subditis nostris tam clericis quam laicis inviolabiliter custodiri, et diligentius observari; et illas quae tangunt laicos, ad minus bis in anno a curatis sacerdotibus in suis ecclesiis populo publicari; omnibus aliis constitutionibus a praedecessoribus nostris hactenus editis resecatis et penitus annullatis.</p>
                </div>
                <div>
                    <head>Capitulum 1</head>
                    <p>(1) Quot sint articuli fidei.</p>
                    <p>In primis siquidem statuentes quod omnes praesbyteri et alii clerici nostrae iurisdictionis ac etiam seculares scire teneantur et debeant, quod articuli fidei nostrae quantum spectat ad humanitatem Christi, sunt septem, scilicet incarnatio Christi, eius nativitas, baptismus, passio sive mors discensus ad inferos, resurectio, ascensio,  adventum ad judicium.</p>
                    <p>Et eodem modo septem sunt Sacramenta ecclesiae scilicet baptismus, confirmatio in fronte, poenitentia, eucharistia, ordo, matrimonium, et extrema unctio.</p>
                    <p>Quae omnia quilibet clericus scire tenetur explicite, laicus vero ad minus implicite et possunt sciri per istos versus: Nascitur, abluitur, patitur, descendit ad ima, surgit, et ascendit, veniet discernere cuncta.</p>
                    <p>Et similiter sacramenta ecclesiastica per istos versus: Abluo, firmo, cibo, doleo, ungitur, ordino, iungo.</p>
                    <p>2)De haereticis credentibus, defensoribus, receptoribus eorundem.</p>
                    <p>Omnes haereticos excomunicatos publice nunciamus cuiuscumque sectae, et quocumque nomine nuncupentur, necnon omnes credentes, receptores, defensores, et fautores eorum, mandantes omnes praedictos saltem bis in anno in magnis solemnitatibus ab omnibus ecclesiarum rectoribus in suis ecclesiis excomunicatos publice nunciari. Laicis publicetur.</p>
                </div>
                <div>
                    <head>Capitulum 3</head>
                    <p>(3) De usurariis et eorum cautionibus.</p>
                    <p>Statuimus ut nullus sacerdos usurariis in ultimis constitutis concedat ecclesiastica sacramenta, nisi, de suis usuris et male ablatis sufficientem praestiterint cautionem secundum formam generalis concilii lugdunensis [2] et nostrae curiae consuetam.</p>
                    <p>Quam formam praecipimus ut omnes curati habeant sacerdotes, et nisi primo ipsis sacerdotibus  vel tabellioni nostro aut nuncio non dederint instrumenta et libros seu scripturas, quas ipsi usurarii habent sive fecerint delegatis praedictis, quam quidem securitatem sic acceptam libros, scripturas, et instrumenta infra quindecim dies nobis vel nostro vicario debent presentare.</p>
                    <p>Si vero aliquis sacerdos contra praedicta vel aliquod praedictorum fecerit, ipsum in quinque libris den. ver. condemnamus.</p>
                </div>
                <div>
                    <head>Capitulum 4</head>
                    <p>(4) De tonsura et abitu clericorum et qualiter in divinis.</p>
                    <p>Praecipimus omnibus clericis, ut honeste vivant et caste, tonsuram et habitum convenientes deferant ordini clericali.</p>
                    <p>Ita tamen quod praelati et canonici, et mansionarii et alii praesbyteri nostrae cathedralis ecclesiae in divinis officiis biretis utantur.</p>
                    <p>Praelati autem civitatis et diocesis vicentinae et omnes curati sine bireto, et sine cappis clausis seu mantellis sive tabardis, vel guascapiis et cum societate, si eam habere possunt, incedere non praesumant, quibus vestibus deficientibus clausa saltem superiora deferant indumenta.</p>
                    <p>Non curati autem sacerdotes et qui bireta non habeant, capuciis tamen cum foliis non utantur.</p>
                    <p>In divinis officiis sint soliciti et attenti, habentes cottas vel cappas clausas vel his deficientibus tabardos cum intrant ecclesias ad divina.</p>
                    <p>Si quis autem venerit contra aliquod praemissorum, ipsum in XX sol. ver. condemnamus, excepto quod de bireto et capuciis diximus in quibus casibus contrarium facientes quinque sol. poena tantum in ipsos incurrere volumus ipso facto.</p>
                </div>
                <div>
                    <head>Capitulum 5</head>
                    <p>(5) Casus in quibus plures Missae possunt dici una die ab eodem sacerdote.</p>
                    <p>Una Missa tantum in die presbyter sit contentus.</p>
                    <p>Sunt tamen casus a jure concessi, in quibus plures poterit celebrare, ut puta in die natalis domini: et si unam dixerit de die, poterit, si necesse fuerit , dicere aliam pro defuncto.</p>
                    <p>Et hoc idem videtur a jure concessum, propter necessitatem peregrinorum vel hospitum vel transeuntium, vel infirmorum; et si tempus haberetur forte etiam nuptiarum.</p>
                    <p>Et tunc si scit se aliam Missam dicturum, non purificat quia Missam aliam impediet.</p>
                </div>
                <div>
                    <head>Capitulum 6</head>
                    <p>(6) De poenitentiandis infirmis. Soliciti sint sacerdotes penitentiare et comunicare infirmos et sanos, cum fuerint requisiti.</p>
                    <p>Cum vero Corpus Christi per ipsos sacerdotes ad infirmos portare contigerit, induti cotta, lucerna cum lumine et tintinabulo praecedentibus, illud deferant reverenter.</p>
                    <p>Quod nulli sano vel infirmo concedant nisi eis constiterit illum poenitentiam  de suis peccatis firmiter recepisse, et taliter esse dispositum, quod illud sumptum valeat retinere.</p>
                </div>
                <div>
                    <head>Capitulum 7</head>
                    <p>(7) Corpus Christi, chrisma, oleum sanctum sub fideli custodia teneatur.</p>
                    <p>Eucharistia id est Corpus Christi, chrisma, oleum sanctum sub fideli custodia sacerdotes servare procurent, ne propter iniquas operationes ad illud manus improba extendatur.</p>
                    <p>Qui vero circa hoc fuerint negligentes graviter punientur.</p>
                </div>
                <div>
                    <head>Capitulum 8</head>
                    <p>(8) De hostiis et vino praeparandis.</p>
                    <p>Hostias de mundissimo flore farinae sacerdotes faciant aut habeant et eas saepe renovent prout viderint expedire.</p>
                    <p>Vinum purum, non agrestum vel acetum et aquam semper recentes habeant, quando missam debuerint celebrare.</p>
                    <p>Aquam etiam sanctam ad aspergendum ad minus semel renovanda in qualibet septimana.</p>
                </div>
                <div>
                    <head>Capitulum 9</head>
                    <p>(9) Quod missae de die pro votivis non dimittantur et quod missa de beata virgine in sabbato solemniter celebretur.</p>
                    <p>Sacerdotes pro missis peculiaribus vel votivis in collegiatis ecclesiis missas diei vel conventuales nulla ratione dimittant.</p>
                    <p>Volumus insuper ut in ecclesiis collegiatis et honorabilibus omni die sabbati si solemnitas aut alia necessaria causa non impediat missa de beata virgine solemniter celebretur.</p>
                </div>
                <div>
                    <head>Capitulum 10</head>
                    <p>(10) Ne sacramenta vendantur nec Corpus Christi, chrisma, et oleum sanctum ad alium concedantur quam est per ecclesiam ordinatum.</p>
                    <p>Caveant sacerdotes ne pro sacramentis ecclesiae aliquid exigant a quocumque.</p>
                    <p>Si vero aliquis contrarium fecerit praeter poenam canonicam ipsum in X libris denariorum ver. condemnamus pro qualibet vice.</p>
                    <p>Praecipimus etiam praesbyteris et clericis universis ut Corpus Christi, chrisma et oleum sanctum nulli dare praesumant vel permittant accipi a quocumque ad aliquid tangendum nisi sicut est per ecclesiam ordinatum.</p>
                    <p>Alioquin illum qui dederit vel permiserit accipi a quocumque, pro qualibet vice in X libris ver. condemnamus.</p>
                </div>
                <div>
                    <head>Capitulum 11</head>
                    <p>(11) De munditia vasorum et ornamentorum ecclesiae et quod calices sint de argento.</p>
                    <p>Volumus quod clerici corporalia, vasa, utensilia ecclesiae ac instrumentorum vestes, et alia ornamenta altaris et ecclesiae munda teneant et conservent.</p>
                    <p>Plebes vero et aliae ecclesiae honorabiles, et praecipue quibus suppetant facultates calices habeant de argento.</p>
                </div>
                <div>
                    <head>Capitulum 12</head>
                    <p>(12) Ne clerici ad tabulas ludant aut venationibus insistant.</p>
                    <p>Ludunt azardi et taxillorum clericis omnibus prohibemus vel quod ludi huiusmodi non intersint vel quod ludentes taliter in suis contineant domibus, nec venitent (?).</p>
                    <p>Qui contrafecerit, pro qualibet vice ipsum in quinque libris den. ver. condemnamus.</p>
                </div>
                <div>
                    <head>Capitulum 13</head>
                    <p>(13) De clericis euntibus post tertium sonum campanae cum armis vel sine.</p>
                    <p>Statuimus quod clerici non vadant per civitatem vicentinam vel suburbium sine lumine, post tertium sonum campanae communis vincentiae.</p>
                    <p>Alioquin ipsum in XX sol. den. ver. condemnamus.</p>
                    <p>Si vero arma offensionis habuerit trium grossorum ver. et plus, iuxta arbitrium nostrum poenam incurrat.</p>
                </div>
                <div>
                    <head>Capitulum 14</head>
                    <p>(14) De clericis arma portantibus.</p>
                    <p>Monemus clericos ut arma non deferant nisi a nobis vel nostro vicario iis licentia sit concessa.</p>
                    <p>Si quis autem portaverit arma vetita per commune vincentiae pro qualibet vice ipsum in tribus grossis den. ver. condemnamus et perdat etiam etiam arma nisi inspecta conditione personae et qualitate armarum in maiori summa pecuniae vel minorem eum credimus condemnandum.</p>
                    <p>Insuper prohibemus ne quis clericus etiam sive licentiam a nobis vel nostro vicario obtinuerit arma portandi, coram nobis vel nostro vicario ubicumque fuerimus, absque nostra vel ipsius scientia, vel etiam intra... episcopatus nostri arma offensionis portare praesumat.</p>
                    <p>Quod si contrarium fecerit, ipsum in X libris den. parvorum multamus, et tamdiu nostris carceribus mancipetur donec pecuniam solverit antedictam.</p>
                    <p>Quod si forsan adversus d. episcopum vel eius vicarium, arma extraxerit, vel ut alter extraheret operam dederit seu mandaverit, praeter alias poenas canonicas omni ecclesiastico beneficio sit privatus, et perpetuo inhabilis, ad beneficium obtinendum.</p>
                </div>
                <div>
                    <head>Capitulum 15</head>
                    <p>(15) De clericis mercatoribus vel immiscentibus se publicis officiis vel etiam usurariis.</p>
                    <p>Statuimus ne quis clericus exerceat officia publica et commercia secularia et maxime... emendo non causa necessitatis, sed lucri.</p>
                    <p>Qui vero contrafecerit nostro arbitrio punietur.</p>
                    <p>Si vero usuras inventus fuerit exercere poenam XV librarum parvorum incurrat ipso facto et ab omni beneficio quod tunc obtinuerit perpetuo sit suspensus.</p>
                </div>
                <div>
                    <head>Capitulum 16</head>
                    <p>(16) De clericis bibentibus in tabernis.</p>
                    <p>Statuimus ut nullus clericus vel religiosus tabernas intret causa bibendi neque sub porticu ipsius tabernae vel aliis porticibus adiacentibus sibi vel in stratis publicis de vino tabernae bibat nisi necessitatem habuerit puta in itinere constitutus.</p>
                    <p>Et quicumque contrafecerit pro quacumque vice in XX sol. puniatur.</p>
                </div>
                <div>
                    <head>Capitulum 17</head>
                    <p>(17) De clericis vel religiosis recipientibus bannitos ad mortem per commune vicentinum.</p>
                    <p>Statuimus ut clerici aut religiosi uniuscuiusque ordinis nobis subiecti bannitos ad mortem per commune vincentinum in domibus non receptent.</p>
                    <p>Et qui contrafecerit, pro quacumque vice in X sol. grossos puniatur et ultra ad nostrum arbitrium, si per hoc nobis et clero vel potestati et communi vincentino scandalum contigerit subire.</p>
                </div>
                <div>
                    <head>Capitulum 18</head>
                    <p>(18) De poena clericorum sua debita solvere non valentibus.</p>
                    <p>Statuimus quod si clericus super debita per nos, vel nostrum vicarium condemnatus allegaverit se neque in totum neque in parte posse satisfacere et hoc suo firmaverit iuramento, integrum annum, si nobis visum fuerit, habeat ad solvendum.</p>
                    <p>Quod si finito anno non solverit, quod debet, ecclesia sua sive beneficio ipsum volumus esse privatum, nisi creditor ei super ampliori spatio concedendo, misericordiam duxerit faciendam.</p>
                </div>
                <div>
                    <head>Capitulum 19</head>
                    <p>(19) De clericis ab ecclesia minime defendendis.</p>
                    <p>Statuimus quod illi clerici ab ecclesia minime defendantur, qui solam primam tonsuram habentes vel etiam in minoribus constituti, ecclesiasticum beneficium non obtinentes publice in domo vel alibi tenuerint concubinas vel aliquod publicum officium civitatis vincentinae vel alterius communitatis assumpserint, vel publice ementes et vendentes, tamquam laici, seu secularibus negotiis vel commerciis immiscuerint causa lucri.</p>
                    <p>Vel qui habentes solam coronam sive tonsuram  et habitu clericali totaliter circa secularia se exercent: vel qui licet sint clerici de clericatu tamen neque in corona neque in tonsura, neque in vestibus aliquid omnino ostendunt.</p>
                    <p>Illos etiam ab ecclesia nolumus defensari qui condemnati de crimine, sive super crimine, sive inquisitione, sive accusatione pendente, hoc tantum se fecerint in clericos tonsurari, vel qui praeter nostram licentiam vel alterius, qui de iure dare possit, per episcopum alienum vel abbatem, se fecerint clericali.</p>
                    <p>De non beneficiatis autem tantum nec in sacris ordinibus constitutis praemissa statuimus ex iustis causis, quae nos ad id rationabiliter induxerunt.</p>
                </div>
                <div>
                    <head>Capitulum 20</head>
                    <p>(20) De clericis retinentibus mulieres in domo.</p>
                    <p>Statuimus ne quis clericus, qui sacrum ordinem vel ecclesiasticum beneficium assecutus est in caminata vel domibus ecclesiae suae, aut alibi, publice secum tenere audeat de caetero suspectam aliquam mulierem.</p>
                    <p>Qui vero contrarium fecerit, poenam quinque sol. gross. incurrat.</p>
                    <p>Si vero talis mulier probata fuerit concubina, clericus iuxta canonicas sanctiones puniatur.</p>
                </div>
                <div>
                    <head>Capitulum 21</head>
                    <p>(21) De clericis recipientibus mulieres in conversas.</p>
                    <p>Prohibemus ne clerici mulieres aliquas ullo modo in conversas recipiant sine nostra licentia speciali.</p>
                    <p>Et qui contra fecerit pro quacumque vice V sol. poenam incurrat.</p>
                </div>
                <div>
                    <head>Capitulum 22</head>
                    <p>(22) Quod in Cathedrali ecclesia in praelatum vel canonicum aut alium clericum nullus nisi legitimus assumatur.</p>
                    <p>Praesenti constitutione firmamus ut in ecclesia vincentina nullus de caetero qui non sit de legitimo matrimonio natus admittatur in praelaturam aut etiam in canonicum eligatur, vel ei aliquod beneficium conferatur, nisi forte secum fuerit super hoc legitime dispensatum.</p>
                    <p>Alioquin electio, vel collatio irrita sit ipso iure.</p>
                </div>
                <div>
                    <head>Capitulum 23</head>
                    <p>(23) De clericis non ordinandis.</p>
                    <p>Admonemus omnes et singulos ordinandos a nobis pro primo, secundo, tertio peremptorie, et eis districte sub excommunicationis poena praecipimus, ne aliquis ipsorum sine literis sui episcopi vel alterius personae potestatem habentis a nobis se faciat ordinari.</p>
                    <p>Et ne aliquis scienter nostrae dioecesis seu etiam alienae recipiat alios ordines quam debet et ne iterum recipiat iam receptos.</p>
                    <p>Et si illegitime natus, vel uxorem habens, nec non aliquis alius qui ordinari prohibetur a iure, ignorantibus nobis, se faciat ordinari, cum non sit nostrae intentionis aliquem praedictorum aliquatenus ordinare.</p>
                    <p>Et hanc nostram admonitionem in omni nostra ordinatione repeti faciemus.</p>
                </div>
                <div>
                    <head>Capitulum 24</head>
                    <p>(24) Quod praelati et clerici se faciant ad ordines quos beneficia sua requirunt promovere.</p>
                    <p>Monemus omnes clericos et praelatos ut successive statutis a iure temporibus se faciant ad eos ordines promovere, quos eorum beneficia exigunt et requirunt.</p>
                </div>
                <div>
                    <head>Capitulum 25</head>
                    <p>(25) Quod nullus laicus etiam si sit patronus de spiritualibus vel temporalibus alicuius ecclesiae se intromittat.</p>
                    <p>Statuimus ut nullus laicus praetextu iuris patronatus vel aliter de rebus spiritualibus vel temporalibus se aliquatenus intromittat ponendo vel tenendo in ecclesiis vel eorum domibus caniparios vel massarios aut aliter personas ecclesiasticas vel ecclesias praegravantes.</p>
                    <p>Qui autem contrarium fecerit, et [contra] dictos caniparios vel massarios tale officium taliter assumentes excomunicationis sententiam promulgamus.</p>
                    <p>Praecipimus insuper ut ab ipsis ecclesiis et eorum clericis nihil amplius exigant quam ipsis patronis concedunt canonicae sanctiones.</p>
                </div>
                <div>
                    <head>Capitulum 26</head>
                    <p>(26) De clericis intrusis et peregrinis ignotis et aliis nolis et cognitis.</p>
                    <p>Prohibemus ne aliquis clericus temeritate propria vel auctoritate alicuius personae in aliqua ecclesia sive alio pio loco nobis subiecto sine nostra licentia audeat se intrudere aut quomodolibet spiritualiter in eo aut temporaliter administrare.</p>
                    <p>Quod si forte aliquis contra praemissa aut aliquod praemissorum venerit poena XXV librarum veron. ipsum incurrere volumus ipso facto.</p>
                    <p>Et recepta restituat universa quod si forte non poterit ipsum usque ad voluntatem nostram ad poenam carceris iudicamus.</p>
                    <p>Volumus etiam quod nullam ecclesiam aliquis ignotus clericus aut etiam peregrinus, sine nostra vel vicarii nostri licentia ad celebrandum publice perpetuo vel aliquam animarum curam aliquatenus admittatur.</p>
                    <p>Alioquin tam recipiens quam receptus poenam XX sol. incurrat.</p>
                    <p>In notis autem et cognitis undecumque sint, praedicta volumus hac cum moderatione servari: ut ad praemissa octo dierum spatio sine nostra vel vicarii nostri licentia minime admittantur.</p>
                </div>
                <div>
                    <head>Capitulum 27</head>
                    <p>(27) Quod canonici et mansionarii cathedralis ecclesiae residentes in ipsa in aliis suis ecclesiis pro residentibus habeantur.</p>
                    <p>Volumus quod canonici nostrae cathedralis ecclesiae residentes in ipsa, in aliis suis ecclesiis pro residentibus habeantur mandantes eis expresse quod propter hoc in eis divina officia minime negligantur.</p>
                    <p>Quod si parochiales ecclesias habeant, in eis debeant, prout iura praecipiunt, per vicarios deservire.</p>
                    <p>Ad mansionarios etiam praedictae nostrae cathedralis ecclesiae huiusmodi constitutionis beneficium extendi volumus, de gratia speciali.</p>
                </div>
                <div>
                    <head>Capitulum 28</head>
                    <p>(28) De rebus ecclesiae mobilibus et immobilibus non alienandis.</p>
                    <p>Praecipimus quod nullus parochialis ecclesiae rector vel clericus de caetero de rebus aut bonis ecclesiae suae mobilibus vel immobilibus seu etiam iuribus, alienare, vel livellare, vel pignori obligare audeat sine nostra licentia et consensu.</p>
                    <p>Et si quis contrafecerit, contractus ipso iure non teneat, et pro qualibet vice in LX vl. puniatur. in caeteris nostris ecclesiis et monasteriis ordinis cuiuscumque, ius commune volumus observari, ita tamen, quod capitulum nostrae cathedralis ecclesiae ad hanc constitutionem minime teneatur.</p>
                </div>
                <div>
                    <head>Capitulum 29</head>
                    <p>(29) De decimis non locandis vel distrahendis in perpetuum sed ad tempus tantum sub certa forma.</p>
                    <p>Statuimus quod nulli rectori alicuius ecclesiae, aut clerico liceat decimas, in quarum possessione eius ecclesia nunc existit, alicui communitati vel singulari personae affittare vel et ipsorum aliquos [3] alienationis titulo quocumque transferre absque nostra licentia et consensu.</p>
                    <p>Quod si secus fuerit attentatum, nisi incontinenti dictus contractus adeo plene per partem utramque fuerit revocatus ut ecclesia, in cuius iniuriam factus fuerat, nullum sentiat detrimentum, (ob) praedictam locationem vel alienationem quacumque ecclesia, vel praebenda, quam obtinet in eadem, praesentis constitutionis auctoritate omnino privamus; et contractum taliter celebratum cassum et irritum nunciamus, ipsum locatarium sicut acceptantem excommunicationis sententiam innodantes; a qua numquam absolvi valeat, nisi sufficienti satisfactione praemissa, vel de satisfaciendo sufficienti praestita cautione.</p>
                    <p>Si vero ecclesia, cuius rector vel clericus decimas vult locare, in ipsarum decimarum pacifica possessione extiterit, usque ad annum tantum eis liberum sit locare: ita tamen quod si plures sint in eadem ecclesia constituti, nemo per se divisim decimarum vel quartisiorum partem suam, cui voluerit, sed omnes insimul uni vel pluribus personis quae non sint, vel dici possint potentes: similiter quando si dubium fuerit arbitrio nostro stetur, decimas vel quartisia vendere vel locare.</p>
                    <p>Quod si secus per quemcumque factum fuerit, ipsum in X ver. condemnamus et contrarium volumus non tenere.</p>
                    <p>Haec laicis publicetur.</p>
                </div>
                <div>
                    <head>Capitulum 30</head>
                    <p>(30) De cessionibus non faciendis contra ecclesias vel ecclesiasticas personas.</p>
                    <p>Praecipimus ut nulla actio sine nostra licentia vel nostri vicarii cedatur alicui laico a clerico contra ecclesias et contra personas ecclesiasticas.</p>
                    <p>Et si contra factum fuerit, factus idem contractus non valeat ipso iure.</p>
                    <p>Haec laicis publicetur.</p>
                </div>
                <div>
                    <head>Capitulum 31</head>
                    <p>(31) De constitutionibus Fratris Latini et provincialis concilii Aquilegiensis servandis.</p>
                    <p>Mandamus constitutiones super vita et honestate clericorum olim III. dni patris d. Fratris Latini [4] hostiensis et veletrensis episcopi quondam apostolicae sedis legati et d. Othoboni patriarche Aquilegiensis editas in suo provinciali concilio, ab omnibus inviolabiliter observari.</p>
                </div>
                <div>
                    <head>Capitulum 32</head>
                    <p>(32) De ieiuniis per ecclesiam ordinatis laicis indicendis.</p>
                    <p>Mandamus quod sacerdotes curati in ecclesiis suis moneant parochianos suos, ut in maiorem quadragesimam, quatuor tempora, apostolorum vigilias, gloriosae virginis: annunciationis, assumptionis et aliorum sanctorum, quae per ecclesias indicantur ieiunare debeant, illi maxime qui ad discretionis tempora iam venerunt; et quod in istis vigiliis carnibus, ovis, caseo, caeterisque lacticiniis non utantur.</p>
                    <p>Haec laicis publicetur.</p>
                </div>
                <div>
                    <head>Capitulum 33</head>
                    <p>(33) Quod sacerdotes admoneant parochianos suos ut caveant a peccatis mortalibus praecipue illis quae hic exprimuntur.</p>
                    <p>Praecipimus ut sacerdotes suos parochianos moneant ut sibi caveant a peccatis mortalibus.</p>
                    <p>Mortalia quidem peccata sunt haec: superbia sive vana gloria, ira, invidia, accidia sive tristitia, avaritia, gula, luxuria. ...a praedictis descendentia sunt haec: odium, periurium, falsum testimonium, furtum, homicidium, adulterium, fornicatio, incestus consanguineorum, stuprum virginum, usura, simonia, rapina, veneficia, falsum pondus, falsa mensura, falsum iudicium, falsa advocatio, prohibita retentio decimarum, sacrilegium, iniectio manuum in clericum vel adversum religiosum et omnis in observantia mandatorum et multa alia quae difficile esset singulariter enumerare. Haec laicis publicetur.</p>
                </div>
                <div>
                    <head>Capitulum 34</head>
                    <p>(34) De admonitione populo facienda quod saepe confiteantur, saltem semel in anno.</p>
                    <p>Sacerdotes curam habentes saepe admoneant populum quod peccata sua frequenter confiteantur proprio sacerdoti, aut ad minus semel in anno.</p>
                    <p>Et quod quicumque decesserit non confessus saltem semel in anno, illi debet ecclesiastica sepultura negari.</p>
                    <p>Laicis publicetur.</p>
                </div>
                <div>
                    <head>Capitulum 35</head>
                    <p>(35) De reverentia praebenda nomini Jesu Christi vel cum Corpus Domini elevatur vel portatur ad infirmos.</p>
                    <p>Cum divina celebrantur officia et nomen Christi fideles audiunt nominari capita sua reverenter inclinent et cum vident corpus domini in ecclesiis elevari, aut illud ad infirmos deferri contingit, ipsi domino flectent genua reverenter.</p>
                    <p>Quorum cuilibet per praedictam reverentiam flexis genibus illi praebuerit, quando ad infirmos defertur qualibet vice, de iniuncta poenitentia misericorditer relaxamus.</p>
                    <p>Haec laicis publicetur.</p>
                </div>
                <div>
                    <head>Capitulum 36</head>
                    <p>(36) De casibus super quibus est ad episcopum recurrendum et quos sibi specialiter reservavit.</p>
                    <p>Sciant sacerdotes quod volumus infrascriptas personas pro sua absolutione ad nos remitti.</p>
                    <p>Si quis fuerit excomunicatus maiori excomunicatione, aut etiam suspensus ab homine vel a iure et in omni irregularitate contracta propter delictum.</p>
                    <p>Et specialiter cum quis excomunicatus suspensus vel interdictus immiscuit se divinis celebrando et officiando ut prius.</p>
                    <p>Et cum quis per saltus vel furtive vel cum esset illegitimus se fecerit ordinare.</p>
                    <p>Si incendiarius fuerit.</p>
                    <p>Si voluntarius homicida; si falsarius; si violator immunitatis ecclesiarum vel ecclesiasticae libertatis; si sortilegus.</p>
                    <p>Qui enormiter percusserit patrem vel matrem.</p>
                    <p>Qui se immiscuit brutis animalibus.</p>
                    <p>Qui commiserit vitium sodomiticum, cum infans perit in aqua vel igne propter malam custodiam parentum.</p>
                    <p>Qui contrahit matrimonium in casibus non concessis a iure, qui uxorem interficit.</p>
                    <p>Quando quis proprium filium suscipit de baptismo vel eum tenet ad chrisma ante episcopum.</p>
                    <p>Cum quis celebravit in altari fracto vel non consecrato scienter.</p>
                    <p>Si ex incuria alicuius Corpus Domini cecidit in terram, vel sanguinem domini sparserit.</p>
                    <p>Si quis celebraverit sine vino.</p>
                    <p>Si quis ecclesiam violaverit per fornicationem aut effusionem sanguinis.</p>
                    <p>Si quis monialem vel consanguineam vel affinem carnaliter cognoverit.</p>
                    <p>Si quis sacrilegium commiserit.</p>
                    <p>Si quis falsum testimonium fecerit.</p>
                    <p>Si mulier filium puerum oppresserit negligenter sive sponte.</p>
                    <p>Si quis venenum vel... venenolum vel mortiferum in potu vel cibo alicui dederit.</p>
                    <p>Si quis praesbyter manifestaverit confessiones.</p>
                    <p>Si quis in Quadragesima sine necessitate comederit carnes, caseum, ova, vel lacticinia.</p>
                </div>
                <div>
                    <head>Capitulum 37</head>
                    <p>(37) De praestanda oboedientia maioribus a sibi subiectis.</p>
                    <p>Mandamus quod omnes clerici praelatis suis archipresbyteris et praesbyteris, quibus subsunt in divinis officiis et aliis licitis et honestis oboediant reverenter.</p>
                    <p>Si... quod quos in his reprobos nobis esse constiterit graviter puniemus.</p>
                </div>
                <div>
                    <head>Capitulum 38</head>
                    <p>(38) De quaestoribus non recipiendis absque literis d. Episcopi vel vicarii eius.</p>
                    <p>Statuimus ut praelati rectores et clerici ecclesiarum quaestuarios non admittant nisi a nobis vel vicario nostro per patentes licitas super his licentiam a nobis habeant specialem.</p>
                </div>
                <div>
                    <head>Capitulum 39</head>
                    <p>(39) De termino assignando in ecclesiis publice volentibus accusare vel denuntiare matrimonium contrahendum.</p>
                    <p>Omnibus ecclesiarum rectoribus districte mandamus ut in ecclesiis, quando aliqui volunt in eorum parochiis matrimonialiter copulare, haec in ecclesia publice debeant nunciare, contrahere volentium propria nomina coram populo exprimendo, et dicant quod si aliquis putat dictum matrimonium legitime impedire usque ad octo dies peremptorie domino episcopo vel eius vicario debent nunciare.</p>
                    <p>Alioquin non audientur post terminum supradictum.</p>
                    <p>Insuper volumus ut praedicta melius observentur, quod praesbyteri curati publice in ecclesiis suis ex parte nostra praecipiant sub poena excomunicationis quod aliqui non contrahant matrimonium nisi prius in ecclesia fiat denuntiatio supradicta.</p>
                    <p>Laicis publicetur.</p>
                </div>
                <div>
                    <head>Capitulum 40</head>
                    <p>(40) De tempore interdicto ne uxores ducantur.</p>
                    <p>Statuimus quod rectores ecclesiarum parochianos suos publice debeant admonere ne uxores ducant tempore ab ecclesia interdicto videlicet a dominica prima de adventu inclusive usque post epiphaniam, scilicet octavam epiphaniae, et a dominica de septuagesima similiter inclusive usque ad octavam, et a tribus diebus rogationum sive litaniarum ante ascensionem domini, usque post octavam diem pentecostes, intimando nobis vel vicario nostro incontinenti contrarium facientes, aliter mortaliter peccant et sunt graviter puniendi.</p>
                </div>
                <div>
                    <head>Capitulum 41</head>
                    <p>(41) Quod monachi et alii religiosi non exeant loca sua sine licentia praelatorum suorum.</p>
                    <p>Statuimus quod monachi et aliae quaecumque personae regulares nostrae iurisdictioni subiectae monasteria sua sub poena excomunicationis non exeant, nisi prius a suis praelatis petita licentia et obtenta, et tunc in habitu honesto et cum socio sui ordinis tantum vadant si socii copia habeatur.</p>
                    <p>Alioquin cum persona honesta omni mala suspicione carente.</p>
                </div>
                <div>
                    <head>Capitulum 42</head>
                    <p>(42) Quod moniales non exeant loca sua sine licentia d. episcopi vel eius vicarii.</p>
                    <p>Prohibemus ne moniales ordinis cuiuscumque nostrae iurisdictioni subiectae ex sua monasteria sub poena excomunicationis exeant ullo modo, sine nostra vel nostri vicarii petita licentia, et obtenta.</p>
                    <p>Habitum vero et vitam servent, et teneant secundum suae regulae instituta.</p>
                    <p>Aliter mortaliter peccant et sunt graviter puniendae.</p>
                </div>
                <div>
                    <head>Capitulum 43</head>
                    <p>(43) De poena excomunicationis promulgata in illos qui impediunt quod sacerdotes et notarii non accedant ad infirmos testare volentes.</p>
                    <p>Statuimus ut nullus de caetero occulte vel private impediat quominus sacerdotes parochiales cum notariis et testibus ad infirmos intrare possint, quotiescumque fuerit opportunum, et quominus infirmi dispositionem ultimae voluntatis exprimant per testamentum vel aliam  ultimam voluntatem.</p>
                    <p>Et si quis contrafecerit ex nunc in eum excomunicationis sententiam promulgamus.</p>
                    <p>Haec laicis publicetur.</p>
                </div>
                <div>
                    <head>Capitulum 44</head>
                    <p>(44) Quod medici ultra duas vices non acedant ad infirmum si verisimiliter dubitatur nisi proprio sacerdote ipse infirmus peccata confiteatur.</p>
                    <p>Monemus omnes et singulos medicos illisque districte sub excomunicationis poena mandamus, ut cum ad curandos infirmos eos contigerit invocari, de quibus maxime mortis periculum verisimiliter timeatur ad eos ultra duas vices accedere non praesumant, nisi eis certo constiterit, quod infirmi huiusmodi poenitentiam acceperint, sicuti debent.</p>
                    <p>Haec laicis publicetur.</p>
                </div>
                <div>
                    <head>Capitulum 45</head>
                    <p>(45) De occupatoribus sive invasoribus ecclesiarum bonorum et iurium earundem.</p>
                    <p>Perpetuo prohibemus quod nullus comes, baro, miles, civis aut rusticus, sive cuiuscumque praeeminentiae conditionis aut status existat, ecclesias, monasteria, seu alia pia loca ipsorumque bona mobilia vel immobilia, iurisdictiones aut iura quocumque nomine censeantur  et praecipue affictus, pensiones, decimas, census aut quartisia  de caetero usurpare praesumat.</p>
                    <p>Alioquin excomunicationis sententiam  incidunt ipso facto.</p>
                    <p>Quicumque vero hactenus occupaverit vel usurpaverit superius prohibita, vel aliquod praemissorum nisi infra duos menses a publicatione praesentis constitutionis occupata, vel usurpata plene restituerit ut tenetur, ipso facto eadem excomunicationis  poena involvitur.</p>
                    <p>Similiter qui de caetero decimas, fictus, pensiones, census, partes quos et quas solvere consueti sunt et quartisia ecclesiis vel ecclesiasticis personis non solverint, ut tenentur, praedictam excomunicationis sententiam incidunt ipso facto.</p>
                    <p>Haec laicis publicetur.</p>
                </div>
                <div>
                    <head>Capitulum 46</head>
                    <p>(46) De canonica portione danda illi ecclesiae cuius parochianos alibi sepelitur.</p>
                    <p>Statuimus quod si aliquis apud quamcumque ecclesiam elegerit sepulturam, de omnibus funeralibus et legatis prior ecclesia vel sacerdos ipsius canonicam percipiat portionem, salva tamen constitutione domini Benedicti Papae XI quae incipit INTER CUNCTAS, qua volumus clericos nostros adversus fratres predicatores et minores et eremitas esse contentos, nisi de voluntate partium ex pacto vel consuetudine aliud servandum.</p>
                </div>
                <div>
                    <head>Capitulum 47</head>
                    <p>(47) Quod quando dominus episcopus praedicat a nemine praedicetur.</p>
                    <p>Ut episcopali dignitati honor debitus deferatur volumus et mandamus quod quando nos praedicamus solemniter in civitate vincentiae aut in suburbiis civitatis omnes subiecti nostri ab omni praedicationis officio penitus conquiescant.</p>
                    <p>Alioquin praelatum vel rectorem cuiuslibet ecclesiae, qui praedicaverit in ecclesia sua vel parochia, aut praedicare fecerit vel permiserit per aliquos religiosos vel clericum secularem sine nostra licentia, praedicantibus nobis, ut dictum est personaliter, pro qualibet vice in XX sol. ver. condemnamus.</p>
                </div>
                <div>
                    <head>Capitulum 48</head>
                    <p>(48) Poena clericorum non solventium collectas legatorum vel ex aliis iustis et necessariis causis impositas aut alias episcopatui vincentino  debitas.</p>
                    <p>Praecipimus quod quilibet clericus, qui in ecclesia sua residentiam non fecerit personalem legitimum procuratorem faciat et dimittat, qui tam super collectis solvendis quam super omnibus aliis faciendis, quae pro necessitate vel utilitate ecclesiae suae occurrerint facienda plenam habeat facultatem.</p>
                    <p>Quod si sane collecta imposita in assignatis terminis integre persoluta non fuerit, ipsum clericum poenam dupli incurrere volumus ipso facto episcopali camerae applicandam, ita quod donec tam de collecta quam de poena integre fuerit satisfactum, praedictus clericus a perceptione illius beneficii, ratione cuius collectam solvere tenebatur sit ipso facto suspensus.</p>
                    <p>Et quicumque clericorum contra tenorem praesentis constitutionis ei ausus fuerit aliquid de praedicto beneficio ministrare, poenam X lib. ver. ipso facto incurrat eodem modo episcopali camerae applicandam.</p>
                    <p>Si vero praedictus clericus iam fructus beneficii sui collegisset, et solutionem collectae factae non curaret, volumus quod post transactum unum mensem a fine termini collectae impositae numerandum, omnis civilis actio praeter poenam dupli superius nominatam eidem clerico in foro ecclesiastico et civili sit penitus interdicta.</p>
                    <p>Si autem praedictus clericus alicui laico vel clerico fructus vendidisset sui beneficii aut etiam locavisset, donec in mora fuerit solvendi collectam, locatarius non locatori, aut emptor non venditori praetextu dictorum contractuum, sed rectori et clericus ipsius ecclesiae, in qua est dictum beneficium sub poena excomunicationis renunciare, et satisfacere teneatur, ac si ipsimet illi vendidissent aut locassent fructus superius nominatos.</p>
                    <p>Hanc autem constitutionem nostram ad illos ecclesiarum rectores et clericos qui nomine ecclesiarum suarum episcopatui vincentino  annuatim in certis terminis collectas solvere tenentur, si in solutione cessaverint in expressis terminis facienda, quoad poenam dupli superius praetaxatam, et simili actione in utroque foro eis interdictam extendi volumus et mandamus.</p>
                </div>
                <div>
                    <head>Capitulum 49</head>
                    <p>(49) Quod omnes sortilegi, divinatores, augures et malefici et quasdam alias privatas consuetudines observantes sint excommunicati.</p>
                    <p>Volentes quorundam muliercularum sceleratarum pestem abscindere, quae in divinationibus, sortilegiis, auguriis, incantationibus et maleficiis continue conversantur, et mentes fidelium quibusdam versutiis et excogitatis machinationibus miserabiliter attrahunt ad praedicta, hac constitutione pro animarum salute pensata perpetuo prohibemus ne aliqua mulier, seu alia cuiuscumque conditionis persona de cetero aliis divinationis genere aut sortilegiis, auguriis, incantationibus et maleficiis quibuscumque utatur quibuscumque modis, et ex quacumque causa, vel intentione procedat.</p>
                    <p>Similiter prohibemus quandam consuetudinem quae solana vulgariter nuncupatur et baptizationem crucis pro pluvia imploranda vel eius cessatione impetranda, et defunctorum corpora exumari, et palis transfigi ut cesset inundatio pluviarum.</p>
                    <p>Quicumque vero post hanc constitutionem vel ipsius publicationem aliqua praemissa vel aliquod praemissorum scienter... praesumpserit, ipsum excomunicationis sententiam volumus incurrere ipso facto.</p>
                    <p>Haec laicis publicetur.</p>
                </div>
                <div>
                    <head>Capitulum 50</head>
                    <p>(50) Contra occupatores spiritualis iurisdictionis episcopatus vincentini.</p>
                    <p>Cum sacri canones attestentur, quod qui potestatem, quae ad episcopum pertinet sibi vindica re praesumpserit, ab ecclesiae liminibus arceatur, volentes tam nobis quam nostris successoribus et episcopatui vicentino pro conservatione iurisdictionis nostrae et episcopatus in posterum praecavere, praesenti constitutione perpetuo prohibemus pro primo, secundo et tertio peremptorie admonendo, ne aliqua persona singularis ecclesiastica, collegium aut universitas aliqua nostram spiritualem iurisdictionem et episcopatus nostri aliquo modo vel ingenio audeat de caetero usurpare.</p>
                    <p>Alioquin singularis persona excomunicationis, collegium vero sive universitas interdicti sententiam incidat ipso facto.</p>
                    <p>Cuius excomunicationis absolutionem et interdicti relaxationem nobis solummodo et nostris successoribus reservamus.</p>
                </div>
                <div>
                    <head>Capitulum 51</head>
                    <p>(51) De electionibus faciendis vel non nulla vacante praebenda, et poena illorum qui eligunt ubi ad episcopum spectat electio, et de electionibus examinandis per episcopum et etiam confirmandis, et contra occupatores ut supra.</p>
                    <p>Volentes ecclesiarum discrimina tollere, et animarum periculis obviare, statuimus ne de caetero in ecclesiis ubi ad clericos clericorum electio dignoscitur pertinere, nulla ibidem vacante praebenda necessitate vel utilitate ecclesiae non instante, unum aut plures eligant in canonicos et in fratres.</p>
                    <p>Quod si contra praesentis constitutionis tenorem electi fuerint, ipsorum electio sit irrita ipso iure.</p>
                    <p>Necessitate vero aut utilitate ecclesiae ob cultum divini numinis vel etiam  iusta causa et rationabili id agente aliquos eligi etiam nulla vacante praebenda minime prohibemus, dummodo sic electi medio tempore ecclesiis deserviant in divinis.</p>
                    <p>Ubi vero praebendarum dignitatum  vel personatuum collatio ad nos spectat si qui aliquem in praelatum vel rectorem elegerint vel receperint in canonicum et in fratrem vel praebendam alicui duxerint assignandam totaliter eligentes et recipientes vel praebendam assignantes omni iure, beneficio et praebenda, quae in ipsa ecclesia obtinent vel expectant, sint ipso iure privati.</p>
                    <p>Quae poena ad capitulum praelatos et canonicos nostrae Cathedralis ecclesiae et regularium ecclesiarum minime extendatur nihilominus omnem talem electionem vel receptionem per ipsos factam cassam et irritam nunciamus.</p>
                    <p>Hanc etiam constitutionem sancimus quod omnes electiones rectorum vel clericorum sive canonicorum quae in quibuscumque ecclesiis fuerint celebratae nobis intra mensem pro ipsarum examine et confirmatione debeant praesentari.</p>
                    <p>Alioquin ipsae electiones sint cassae et irritae ipso iure et eligentes in proxima futura electione eligendi careant potestate, ita tamen quod hac poena ad electiones factas per capitulum vel canonicos vincentinos in nostra cathedrali ecclesia minime extendatur.</p>
                </div>
                <div>
                    <head>Capitulum 52</head>
                    <p>(52) Quot sacerdotes esse debeant in ecclesiis curatis.</p>
                    <p>Praecipimus quod in ecclesia curata ubi sunt quatuor beneficati vel etiam in posterum aliquis est sacerdos, ille et eius successor ad perpetuam residentiam teneantur, cui nullus substituatur, nisi sacerdos, vel talis qui infra anuum possit ad sacerdotium promoveri.</p>
                    <p>Nullo vero ad praesens in dicta ecclesia praesbytero existente, nec appareat quis ipsorum debeat esse sacerdos, omnes communiter per sacerdotem sufficientem ecclesiae faciant deserviri, quorum uno renunciante, mortuo, vel privato nullus substituatur eidem nisi sit sacerdos, vel fiat infra tempus a canonibus definitum, et ad perpetuam residentiam tam ipse quam successores eius in posterum teneantur.</p>
                    <p>Si autem in ecclesia curata quatuor fuerint instituti, duos ad minus ibidem computato rectore ipsius ecclesiae curatos esse volumus sacerdotes, qui cum suis successoribus ad perpetuam residentiam teneantur.</p>
                    <p>Et si ad praesens praedictus binus numerus sacerdotum est in ipsa ecclesia, ipsum perpetuo confirmamus.</p>
                    <p>Quibus renunciantibus, mortuis vel privatis eis succedant solummodo sacerdotes, aut tales qui possint infra annum ad sacerdotium promoveri.</p>
                    <p>Solo vero rectore in tali ecclesia praesbytero existente, si omnes clerici absentes fuerint, suis expensis unum in dicta ecclesia teneant sacerdotem.</p>
                    <p>Et si omnes fuerint residentes, ad hoc idem facere teneantur, si nemo ipsorum velit in presbyterum ordinari.</p>
                    <p>Si vero aliqui residentes fuerint, aliqui non, illud servetur, quod in tali casu nobis visum fuerit expedire.</p>
                </div>
                <div>
                    <head>Capitulum 53</head>
                    <p>(53) De residentia in ecclesiis facienda.</p>
                    <p>Praecipimus et mandamus quod omnes clerici in suis debeant ecclesiis residere.</p>
                    <p>Si quis vero residentiam non fecerit personalem, ita duximus ordinandum quod ubicumque fuerint duo in ecclesia sacerdos et clericus, si clericus residentiam non fecerit personalem, medietatem totius sui beneficii sacerdoti relinquat, qui unum clericum tenere debeat, qui ipsum adiuvet in divinis.</p>
                    <p>Si vero duo clerici in ecclesia, sacerdote excepto, quorum redditus pro quolibet usque ad summam XX sol. ver. gross. ascendant, illi duo clerici si non fuerint residentes, unum clericum loco sui ecclesiae faciant deservire.</p>
                    <p>Si vero dictorum clericus unus fuerit residens, alter non. quarta pars beneficii non residentis residentibus aplicetur.</p>
                    <p>Sed si redditus beneficiorum suorum ad summam XX sol. ver. gross. pro quolibet non ascendat, tunc si ambo absentes fuerint, et clericum, qui pro se continue deservit ecclesiae non deputaverint tertiam partem beneficiorum suorum sacerdoti dimittant, qui unum clericum habeat, qui pro illis duobus ecclesiae serviat in divinis.</p>
                    <p>Si vero unus personaliter ecclesiae deserviat, alter non, tertia pars beneficii absentis residentibus relinquat.</p>
                    <p>Ubi vero in ecclesiis tres fuerint clerici sacerdote excepto volumus quod si omnes tres absentes fuerint, sive beneficium cuiuslibet ad summam XX sol. ver. gross. ascendat sive non, nisi unum pro se clericum deputaverint, qui ecclesiam continue detineat in divinis, quartam partem beneficiorum suorum relinquant praesbytero, qui clericum sufficientem teneat, qui ecclesiae continue deserviat in divinis.</p>
                    <p>Duobus vero tantum absentibus tertio clerico residente praesbytero et ipsi residenti quarta pars beneficiorum non residentium tribuatur.</p>
                    <p>Sed duobus residentibus uno absente quarta pars beneficii non residentis residenti praesbytero, et aliis clericis residentibus applicetur.</p>
                    <p>Ubi autem in ecclesia, computato rectore duo fuerint sacerdotes et ibidem tres clerici omnes absentes sive beneficium cuiuslibet ad summam XX sol. ver. gross. ascendat sive non, nisi unum clericum pro se ecclesiam faciant deservire, quarta pars beneficiorum suprascriptorum praesbyteris aplicetur, qui unum sufficientem clericum teneant, qui continue ecclesiam deserviat in divinis.</p>
                    <p>Duobus tantum absentibus tertio clerico residente ipsi residenti et aliis duobus sacerdotibus quarta pars beneficiorum non residentium aplicetur.</p>
                    <p>Sed duobus residentibus tertio clerico non residente, quarta pars beneficii non residentis praesbyteris residentibus et clericis aplicetur, tribuatur.</p>
                    <p>Similiter ubi in ecclesia computato rectore, duo fuerint sacerdotes et quatuor clerici residentes, duos clericos, qui pro se qui serviant in divinis, debeant deputare vel quartam partem beneficiorum suorum praesbyteris relinquere, qui duos sufficientes clericos teneant, qui continue ecclesiae serviant in divinis, ex quibus quatuor clericis, si duo fuerint residentes, et duo non, duorum non residentium quarta pars beneficiorum suorum praesbyteris et clericis residentibus aplicetur.</p>
                    <p>Tribus clericis vero absentibus, uno tantummodo residente, omnes tres absentes unum dent clericum qui continue ecclesiam debeat deservire, vel quarta pars suorum beneficiorum residentibus applicetur, tribus vero residentibus et uno absente, quarta pars beneficii absentis praesbyteris et clericis residentibus applicetur.</p>
                    <p>In ampliori numero clericorum pari vel dispari similis aequitas iam praemissa in omnibus curatis ecclesiis de caetero observetur.</p>
                    <p>Hanc autem constitutionem nostram cathedralem ecclesiam et ecclesiam Leonici quantum ad poenam non residentium nolumus comprehendi.</p>
                </div>
                <div>
                    <head>Capitulum 54</head>
                    <p>(54) De poena appellantis a sententia lata super crimine de quo quis in iudicio est confessus.</p>
                    <p>Quicumque ad impediendam iustitiam quando per nos vel vicarium nostrum propter commissos excessus suis beneficiis per sententiam spoliatus, appellavit, in casibus, in quibus expresse a iure appellatio inhibitur, et in eo tempore, beneficium, quo privati sunt, in totum vel ex parte detinent, per se vel per alios, occupatum, statuimus quod tales appellantes, si appellationem debito tempore non fuerint prosecuti in civitate vel dioecesi vincentina nunquam audeant commorari.</p>
                    <p>Quod si contrarium fecerint, et forsitan capiantur, nostris  carceribus per annum integrum mancipentur, et perpetuo inhabiles  sint ad aliquod beneficium obtinendum in civitate vel dioecesi  vincentina.</p>
                    <p>Et hanc constitutionem extendi volumus etiam ad illos appellantes, quorum nondum finito anno appellatio noscitur dependere.</p>
                </div>
                <div>
                    <head>Capitulum 55</head>
                    <p>(55) De poena sacerdotis qui sine licentia domini episcopi vel eius vicarii relinquant curatas ecclesias ultra quatuor dies vel ultra mensem.</p>
                    <p>Statuimus ut quicumque absque nostra vel vicarii nostri licentia a curata ecclesia, cui praeest se absentaverit ultra mensem illum absque alia citatione dicta ecclesia sententialiter privare possimus, si nobis visum fuerit expedire et numquam possit aliquam aliam ecclesiam curatam in civitate et dioecesi vincentina aliquatenus obtinere.</p>
                    <p>Si vero ultra quatuor dies, se absentaverit, licet infra mensem postea revertatur, ipsum in XX soldos ver. condemnamus, et ne tantum plus quantum nobis visum fuerit esse iustum praelatis et canonicis nostrae cathedralis ecclesiae tantum exceptis.</p>
                </div>
                <div>
                    <head>Capitulum 56</head>
                    <p>(56) De poena illorum qui scienter contrahunt aut etiam ignoranter et postea sciunt in tertio et quarto consanguinitatis vel affinitatis gradu, vel non obstante spirituali cognatione, quae contrahitur in baptismo vel confirmatione in fronte.</p>
                    <p>Volentes animarum periculis obviare, prohibemus ne de caetero  in quarto consanguinitatis gradu scienter aliqui audeant matrimonialiter copulari.</p>
                    <p>Et quicumque hactenus scienter copulati sunt aut etiam ignoranter et nunc sciunt se tam nequiter contraxisse, debeant  infra mensem a tempore publicationis huius constitutionis et ipsius notitia se ab invicem totaliter separare.</p>
                    <p>Alioquin tam incestuosi coniuncti excomunicationis sententiam incidant ipso facto.</p>
                    <p>Et quia spiritualis cognatio quae contrahitur in baptismo impedit matrimonium contrahendum, et dirimit iam contractum, et multi propter hoc in dioecesi vincentina male coniuncti sunt, et cotidie coniunguntur, prohibemus similiter et inter, qui suscipit de baptismo et inter baptizatum et filios suscipientis; neque inter baptizatum et uxorem suscipientis ante susceptionem carnaliter cognitam, neque inter suscipientem et matrem atque patrem ipsius baptizati de caetero scienter matrimonium contrahatur.</p>
                    <p>Et qui scienter hactenus contraxerant, aut etiam ignoranter, et nunc contractus illiciti notitiam plenam habent, infra mensem a tempore huius constitutionis et notitia totaliter separetur.</p>
                    <p>Alioquin ipso iure excomunicationis vinculo astringatur.</p>
                    <p>Ea vero, quae de suscipiente puerum de baptismo prohibuimus, de baptizante etiam prohibemus.</p>
                    <p>Et scienter contrarium facientes, et qui faciunt hactenus aut etiam ignorantes, et nunc sciunt, nisi infra mensem, ut praedictum est, ab invicem segregentur, excomunicationis sententiam incurrant ipso facto.</p>
                    <p>Et quia eisdem modis, qui superius exprimuntur cognatio spiritualis, ex confirmatione sive frontis chrismatione per episcopum factam contrahitur, qui modi impediunt matrimonia contrahenda, et dirimunt iam contracta, eandem prohibitionem repetimus, et eandem excomunicationis poenam infligimus quantum ad personam eorum, qui interveniente cognatione spirituali proxime supra dicta scienter contraxere hactenus, aut etiam ignoranter , et nunc sciunt, si divortiati non fuerint infra terminum praetaxatum.</p>
                    <p>Haec laicis publicetur.</p>
                </div>
                <div>
                    <head>Capitulum 57</head>
                    <p>(57) Quod mulieres parvulos nondum anniculos in lectis non teneant propter periculum suffucationis.</p>
                    <p>Omnibus mulieribus sub excomunicationis poena praecipimus et mandamus, quatenus proprios filios et etiam alienos iuxta se in lecto ad lactandum vel dormiendum numquam debeant collocare, nisi forte filii qui adhuc lactent, ad minus compleverint unum annum.</p>
                    <p>Cunas ergo habeant in quibus pueri separate a matre nutriantur.</p>
                    <p>Haec laicis publicetur.</p>
                </div>
                <div>
                    <head>Capitulum 58</head>
                    <p>(58) De poena monachorum et monacharum et aliorum religiosorum qui aliquem vel aliquam recipiunt per simoniam.</p>
                    <p>Decretalis generalis concilii Innocentii III loquitur in his modis:</p>
                    <p>Quoniam simoniaca labes adeo plerasque moniales infecit, ut vix aliquam sine pecunia recipiant in sorores paupertatis praetextu, volentes huiusmodi vitium palliare, ne id de caetero fiat penitus prohibemus, statuentes quicumque de caetero talem commiserit pravitatem tam recipiens quam recepta, sive sit subdita sive praelata, sine spe restitutionis de suo monasterio expellatur in locum arctioris regulae ad agendam perpetuam poenitentiam detrudenda.</p>
                    <p>Hoc... etiam monachos et alios fratres decernimus observandum.</p>
                    <p>Verum ne per simplicitatem vel ignorantiam se audeant excusare, praecipimus ut dioecesani episcopi singuli annis hoc faciant per suas ecclesias publicare.</p>
                    <p>Volentes igitur mandatum apostolicum reverenter exequi, ut tenemur omnibus abbatibus, prioribus, ministris, abbatissis et priorissis et aliis praelationem habentibus quibuscumque nominibus nuncupentur ordinum S. Benedicti, vel Augustini a sede apostolica approbati, nobis subiectis praecipimus et mandamus quatenus usque ad mensem sub excomunicationis poena hanc constitutionem in capitularibus suae regulae conscribant, et diligenter de caetero tamquam constitutionem sui ordinis observari, et vice nostra annuatim semel in suo capitulo vel ecclesia publicari.</p>
                </div>
                <div>
                    <head>Capitulum 59</head>
                    <p>(59) De poena laicorum qui clericos accusant vel denuntiant vel conveniunt coram iudice seculari.</p>
                    <p>Hoc edicto perpetuo prohibemus ut nemo aliquem clericum aut religiosam personam, quae renuntiaverit proprio, et votum fecerit perpetuae castitatis super quocumque excessu sive iniuria accusare vel denuntiare aut etiam quacumque alia causa convenire audeat coram iudice seculari.</p>
                    <p>Alioquin excomunicationis sententiam incidat ipso facto, dummodo talis clericus non sit de illis, qui per aliam constitutionem prohibentur ab ecclesia defensari.</p>
                    <p>Huius autem constitutionis poena decanos et officiales castrorum villarum aut etiam contradarum civitatis vincentiae vel alterius loci qui ad accusandum vel denunciandum excessus omnium qui delinquent, ex officio suo tenentur, volumus comprehendi.</p>
                    <p>Haec laicis publicetur.</p>
                </div>
                <div>
                    <head>Capitulum 60</head>
                    <p>(60) Quo tempore rectores ecclesiarum et omnes curati debeant ad episcopalem synodum convenire.</p>
                    <p>Praecipiamus quod de caetero in tertium annum in die sabbati ante primam dominicam quadragesimae omnium ecclesiarum civitatis et dioecesis vincentinae praelati, rectores, et curati ad episcopalem synodum de caetero perpetuis temporibus, absque alia vocatione convenire debeant summo mane in hora Missarum in nostra cathedrali ecclesia, audituri nostras admonitiones, correctiones, informationes et mandata, quae eis duxerimus iniungenda, et ut de dubiis et casibus, qui ad officium suum spectant, per nos certificari valeant, et doceri.</p>
                    <p>Quicumque vero praedictorum ad synodum cessante iusto impedimento non venerit, nostro arbitrio poena debita punietur.</p>
                </div>
                <div>
                    <head>Capitulum 61</head>
                    <p>(61) Contra clericos et religiosos de homicidio diffamatos.</p>
                    <p>Statuimus quod si aliquis clericus super aliquo homicidio in civitate vel dioecesi vincentina commisso est ad praesens vel de caetero fuerit saltem in loco vel pertinentiis maleficii commissi publice diffamatus et sine nostra licentia, se ab ecclesia sua propter commissum maleficium absentaverit ex dioecesi vincentina vel de caetero absentabit, et publice excitatus in ecclesia sua super dicto maleficio et residentia facienda in assignato sibi termino non comparuerit personaliter coram nobis, nec residentiam in ecclesia sua fecerit personalem, transactis sex mensibus beneficio ipsius ecclesiae sit privatus et propter infamiam dicti maleficii, quod praesumitur perpetrasse civitate et diocesi vincentina perpetuo sit privatus.</p>
                    <p>Si vero in ecclesia sua tempore commissi maleficii minime residebat, sed post dictum maleficium se ex vincentina dioecesi sine nostra licentia absentaverit vel de caetero absentabit nisi publice in ecclesia sua citatus, aut assignato sibi termino personaliter comparuerit coram nobis et in sua ecclesia residerit cum effectu, transacto dicto tempore sex mensium, simili modo dicta ecclesia sit privatus et ut supra perpetuo sit bannitus.</p>
                    <p>Et hoc idem statutum etiam ad omnes religiosos, qui publice super aliquo maleficio diffamati sine licentia suorum praelatorum post commissum maleficium, de suis locis sive monasteriis recesserunt vel recesserint in futurum.</p>
                    <p>Quoad privationem suorum beneficiorum et banni perpetui extendi volumus et mandamus, nisi citati publice in locis vel monasteriis suis super commisso maleficio coram nobis comparuerint in termino assignato, et ad loca sua sive monasteria, unde recesserant redierint infra mensem.</p>
                    <p>Si vero talis in civitate vel dioecesi vincentina plura beneficia obtinebat residendo publice in uno, aliis non privetur ipso iure.</p>
                    <p>In nullo vero residendo, nisi publice in ecclesia sua citatus super commisso maleficio et residentia facienda, personaliter comparuerit coram nobis, et in uno beneficiorum suorum residentiam fecerit personalem, transacto praedicto termino sex mensium omnibus dictis beneficiis sit privatus et perpetuo propter infamiam sit bannitus.</p>
                </div>
                <div>
                    <head>Capitulum 62</head>
                    <p>(62) Reservatio ordinarie potestatis.</p>
                    <p>Licet tam praedecessores nostri quam nos ad correctionem, et ad reformationem subditorum, maxime clericorum multa duxerimus statuenda, tamen quia omnes casus necessarios comprehendere difficile nobis esset; et quia saepe etiam de novo aliqua emergunt, quae praevideri minime potuerunt; et interdum aliquid utile valde statuitur, sed ex superveniente iusta causa, reformatione indiget opportuna, in omnibus constitutionibus praedecessorum nostrorum ac nostris praeteritis praesentibus et futuris, addendi, mutandi, declarandi, interpretandi, et istis non obstantibus, cum subditis nostris prout aequum vel iustum nobis visum fuerit, dispensandi, ordinandi, nobis relinquimus potestatem.</p>
                    <p>Finis constitutionum synodalium districtus et dioecesis vincentinae.</p>
                </div>
                <div>
                    <head>Footnotes</head>
                    <p>-all instances of (sic) deleted</p>
                    <p>[1]fn ref in ed</p>
                    <p>[2]fn ref in ed</p>
                    <p>[3]text included (2), which didn't seem to refer to any footnote</p>
                    <p>[4]fn ref in ed</p>
                </div>
            </div>
        </body>
    </text>
</root>
